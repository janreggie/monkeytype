... Walang mawawala sa mga manggagawa kundi ang
kanilang mga tanikala. Ang daigdig ang kanilang
ipagwawagi.
Mga manggagawa ng lahat ng bayan, magkaisa!
KARL MARX
FREDERICK ENGELS
MANIPESTO NG
PARTIDO KOMUNISTA
2006
PALIMBAGANG SENTRAL
PARTIDO KOMUNISTA NG PILIPINAS
Naririto ang salin sa Manipesto ng Partido Komunista na akda
nina Karl Marx at Frederick Engels at isinulat noong 1848. Ang
isinalin ay ang salin ni Samuel Moore noong 1888 ng orihinal na
Ingles at inedit ni Frederick Engels. Kasama sa isinalin ang mga
Paunang Salita ng iba’t ibang edisyon ng akdang ito at ang mga
anotasyon ni Engels sa edisyong Ingles ng 1888 at sa edisyong
German ng 1890.
Saligang aralin ang akdang ito at kailangang basahin at pag-aralan
ng lahat.
Kawanihan sa Salin-Pambansang Kagawaran sa Edukasyon
Setyembre 2005
NILALAMAN
PAUNANG SALITA SA 1872 EDISYONG GERMAN
PAUNANG SALITA SA 1882 EDISYONG RUSO
PAUNANG SALITA SA 1883 EDISYONG GERMAN
PAUNANG SALITA SA 1888 EDISYONG INGLES
PAUNANG SALITA SA 1890 EDISYONG GERMAN
PAUNANG SALITA SA 1892 EDISYONG POLISH
PAUNANG SALITA SA 1893EDISYONG ITALYANO
I
Ang mga Burges at ang mga Proletaryo
II
Ang mga Manggagawa at mga Komunista
III
Panitikang Sosyalista at Komunista
1. Reaksyunaryong Sosyalismo
a. Sosyalismong Pyudal
b. Sosyalismong Petiburges
k. German o “Tunay” na Sosyalismo
2. Sosyalismong Konserbatibo o Burges
3. Sosyalismo at Komunismong Kritikal-Utopyan
IV
Ang Pusisyon ng mga Komunista Kaugnay
ng Iba’t Ibang Umiiral na Partidong Oposisyon
2
5
8
10
19
28
31
35
58
76
76
79
82
87
89
95
Mga Tala
 98
Isinulat sa pagitan ng Disyembre 1847 at Enero 1848
Ang orihinal ay nasa German
Unang inilathala bilang pampleto sa London noong Pebrero
1848
MANIPESTO NG
PARTIDO KOMUNISTA 1
PAUNANG SALITA SA 1872 EDISYONG GERMAN 2
K
 pa’y maaari asosasyon Komunistang aming lamang mga ng maging nakalagda mga Liga, manggagawa, lihim isang ay na internasyunal asosasyon kinumisyon na mangyari
 sa mga
 ng
 na
kalagayang umiiral sa panahong iyon, sa Kongresong
idinaos sa London noong Nobyembre 1847, na sumulat
para sa publikasyon ng isang detalyadong programang
teoretikal at praktikal para sa Partido. Ganyan ang
pinagsimulan ng kasunod na Manipesto, na ang
manuskrito ay naglakbay patungong London para
ilimbag ilang linggo bago ng Rebolusyong Pebrero.3
Unang nailathala sa German, muli itong inilimbag sa
lenggwaheng iyon sa di kukulangin sa labindalawang
iba’t ibang edisyon sa Germany, England at Amerika.
Inilimbag ito sa Ingles sa kauna-unahang panahon noong
1850 sa Red Republican4 (Pulang Republikano), London,
sa salin ni Bb. Helen Macfarlane, at noong 1871 sa di
kukulangin sa tatlong iba’t ibang salin sa Amerika.
Unang lumabas ang bersyong Pranses sa Paris di
nagtagal bago ng Insureksyong Hunyo ng 1848, at
kamakailan lamang sa Le Socialiste 5 ng New York.
Ihinahanda ngayon ang bagong salin. Lumitaw sa
London ang isang bersyong Polish di nagtagal bago ito
unang inilimbag sa Germany. Inilimbag sa Geneva sa
dekada 1860 ang isang saling Ruso. Isinalin rin ito sa
Danish di nagtagal matapos itong lumabas.
Gaanuman nagbago ang katayuan ng mga bagay-bagay
sa loob ng nakaraang dalawampu’t limang taon, sa
2
kabuuan, ang pangkalahatang mga prinsipyo na inilatag
sa Manipesto ay wasto sa kasalukuyan tulad ng dati.
Maaaring mapahusay ang ilang detalye sa banda dito at
doon. Gaya ng isinasaad mismo ng Manipesto, ang
praktikal na paglalapat ng mga prinsipyo ay nakasalalay,
sa lahat ng lugar at sa lahat ng panahon, sa istorikong
mga kalagayan na pansamantalang umiiral, at dahil dito,
hindi nagbigay ng espesyal na diin sa mga
rebolusyonaryong hakbang na ipinanukala sa dulo ng
Seksyon II. Ibang-iba kung ilalahad ang bahaging iyon
sa kasalukuyan sa maraming aspeto. Dahil sa
pagkalalaking pagsulong ng Modernong Industriya
mula 1848, at sa kaakibat nitong mas mahusay at
malawak na organisasyon ng uring manggagawa, bunga
ng praktikal na karanasang natamo, una sa Rebolusyong
Pebrero, at pagkatapos, mas higit pa, sa Komuna ng Paris
kung saan sa kauna-unang panahon hinawakan ng
proletaryado sa loob ng dalawang buong buwan, sa ilang
detalye, ang programong ito ay lipas na. Isang bagay ang
lalu’t higit na napatunayan ng Komuna, ibig sabihin, na
“hindi maaaring simpleng tanganan na lamang ng uring
manggagawa ang yari nang makinarya ng estado, at
gamitin ito para sa sarili niyang layon.” (Tingnan ang
Civil War in France: Address of the General Council of the
International Working Men’s Association [Ang Digmaang
Sibil sa France: Talumpati ng Pangkalahatang Konseho
ng Internasyunal na Asosasyon ng mga Manggagawa]
1871, kung saan ibayong pinalawig ang puntong ito.)6
Dagdag pa, napakalinaw naman na di na sapat ang
kritisismo sa panitikang sosyalista kaugnay ng
3
kasalukuyang panahon, dahil ito’y hanggang 1847
lamang; gayundin, ang mga pangungusap kaugnay ng
relasyon ng mga Komunista sa iba’t ibang partidong
oposisyon (Seksyon IV), kahit na wasto sa prinsipyo, sa
praktika nama’y lipas na dahil ganap nang nagbago ang
sitwasyon sa pulitika at winalis sa balat ng lupa ng
pagsulong ng kasaysayan ang mas malaking bahagi ng
mga partido sa pulitika na inilahad doon.
Magkagayunman, ang Manipesto ay naging isang
istorikong dokumento na wala na tayong anumang
karapatang baguhin. Maaaring lumabas ang kasunod na
edisyon na may introduksyon na magtutulay sa gawak
mula 1847 hanggang sa kasalukuyan; pero di gaanong
inasaahan ang muling paglilimbag na ito kaya hindi na
kami nagkaroon ng panahon para sa ganoon.
Karl Marx
Frederick Engels
Hunyo 24, 1872
London
4
PAUNANG SALITA SA 1882 EDISYONG RUSO7
I
 Bakunin. ng palimbagan nilathala Manipesto Noon, sa ng maagang isa ng lamang Kolokol9 Partido bahagi literaryong ang Komunista unang ng dekada kuryosidad edisyong na isinalin 1860 Ruso
 8 ang
 ng
 ni
nakikita ng Kanluran dito (ang edisyong Ruso ng
Manipesto). Imposible na sa kasalukuyan ang gayong
pananaw.
Ang limitadong saklaw na inookupa ng proletaryong
kilusan sa panahong iyon (Disyembre 1847) ay
pinakamalinaw na ipinakita ng huling seksyon: ang
pusisyon ng mga Komunista kaugnay ng iba’t ibang
partidong oposisyon sa iba’t ibang bayan. Ang Rusya at
United States mismo ang hindi kasali dito. Panahon noon
nang ang Rusya ang pinakahuling malaking reserba ng
lahat ng reaksyong Europeano, nang sinalo ng United
States ang sarplas na proletaryong mga pwersa ng
Europa sa pamamagitan ng imigrasyon. Nagbibigay sa
Europa ang dalawang bayan ng hilaw na materyales at
kasabay nito ay mga pamilihan para sa pagbebenta ng
kanyang mga produktong industriyal. Samakatwid, sa
anu’t anuman, kapwa’y mga haligi ng umiiral na
sistemang Europeano.
Ibang-iba na ngayon. Inakma ng imigrasyong Europeano
mismo ang Hilagang Amerika para sa pagkalaki-laking
produksyong pang-agrikultura, at niyayanig ng kanilang
pakikipagkumpitensya ang pinakapundasyon ng
Europeanong pag-aari sa lupa – malaki’t maliit. Kasabay
5
nito, binigyan nito ng kakayahan ang United States na
gamitin ang napakalawak na rekursong industriyal nito
sa kasigasigan at saklaw na di magtatagal ay babasag sa
monopolyo sa industriya ng Kanluraning Europa, at
laluna ng England, na umiiral hanggang sa ngayon. Ang
dalawang sirkunstansyang ito’y umaapekto sa rebolu-
syonaryong paraan sa Amerika mismo. Hakbang-
hakbang na nagagapi ng kumpetisyon sa dambuhalang
mga sakahan ang maliit at panggitnang pag-aari sa lupa
ng mga magsasaka, na siyang batayan ng buong
konstitusyon sa pulitika; kasabay nito, umuunlad ang
isang masang proletaryadong industriyal at kagila-gilalas
na konsentrasyon ng pondong kapital sa kauna-unahang
panahon sa mga rehiyong industriyal.
At ngayon, ang Rusya! Sa panahon ng Rebolusyon ng
1848-49, ang naging tanging kaligtasan hindi lamang ng
mga prinsipeng Europeano kundi pati na ng
Europeanong burges mula sa proletaryado na nagsi-
simula pa lamang magbangon ay nasa panghihimasok
ng Rusya. Iprinoklama ang tsar bilang pinuno ng
reaksyong Europeano. Sa kasalukuyan, isa siyang bihag
ng digma ng rebolusyon sa Gatchina,10 at ang Rusya ang
siyang taliba ng rebolusyonaryong aksyon sa Europa.
Ang layon ng Manipestong Komunista ay ang prokla-
masyon ng di maiiwasang napipintong pagkalusaw ng
modernong pag-aaring burges. Pero sa Rusya, kaharap
ng mabilis na bumubulaklak na panggagantsong
kapitalista at pag-aaring burges na nagsisimula pa
lamang umunlad, naririyan ang higit sa kalahati ng lupa
6
na inaari nang komun ng mga magsasaka. Ngayon ang
usapin ay: maaari bang tuwirang magtungo ang obshchina*
ng Rusya, na bagamat pinapanghina na nang husto, ay
isa pang anyo ng primibal na pag-aaring komun ng lupa,
tungo sa mas mataas na anyo ng Komunistang pag-
aaring komun? O, kabaligtaran nito, dapat ba muna itong
magdaan sa proseso ng pagkalusaw katulad ng bumubuo
sa istorikong ebolusyon ng Kanluran?
Ang tanging sagot na posible ngayon sa tanong na iyon
ay ito: kung ang Rebolusyong Ruso ang magiging hudyat
para sa proletaryong rebolusyon sa Kanluran sa paraang
nagkukumplementa ang dalawa sa isa’t isa, maaaring
magsilbi ang kasalukuyang pag-aaring komun ng lupa
sa Rusya bilang pagsisimulang punto para sa
komunistang pag-unlad.
KARL MARX
FREDERICK ENGELS
Enero 21, 1882
London
*komunidad sa baryo
7
PAUNANG SALITA SA 1883 EDISYONG GERMAN11
pinagkakautangan S
 kasalukuyang kong a kasawiang lagdaan. ng palad, edisyon buong Ang ang ay uring kailangang paunang taong manggagawa higit salita nag-iisa
 na
 ng
 sa
Europa at Amerika kaysa kaninuman, si Marx – ay
namamahinga na sa Highgate Cemetery (Himlayang
Highgate) at tumutubo na ang unang damo sa ibabaw
ng kanyang puntod. Mula nang siya’y mamatay [Marso
13, 1883], lalong hindi na mapag-iisipan pa ang
pagrerebisa o pagsusuplemento sa Manipesto.
Gayunman, itinuturing kong lalong kinakailangang
tuwirang sabihing muli ang sumusunod:
Ang saligang kaisipang tumatagos sa Manipesto – na ang
produksyong pang-ekonomya, at ang istruktura ng
lipunan ng bawat istorikong kapanahunang
kinakailangang lumitaw mula rito, ang bumubuo ng
pundasyon para sa kasaysayang pampulitika at
intelektwal ng kapanahunang iyon; at bunga nito
(magmula ng pagkalusaw ng primebal na pag-aaring
komunal sa lupa), lahat ng kasaysayan ay isang
kasaysayan ng mga tunggalian sa uri, ng tunggalian sa
pagitan ng pinagsasamantalahan at nagsasamantala, sa
pagitan ng dinodomina at nagdodominang mga uri sa
iba’t ibang yugto ng ebolusyong panlipunan; na ang
pakikibakang ito ay nakarating na sa yugto kung saan
hindi mapapalaya ng pinagsasamantalahan at aping uri
(ang proletaryado) ang sarili mula sa uri na
8
nagsasamantala at nang-aapi sa kanya (ang burgesya)
nang hindi kaalinsabay na panghabampanahon na
pinapalaya ang kabuuan ng lipunan mula sa
pagsasamantala, pang-aapi, makauring pakikibaka – ang
saligang kaisipang ito ay solo at eksklusibong kay Marx.12
Maraming beses ko nang nailahad ito; pero kailangan sa
panahong ito’y tumayo rin ito sa harap ng Manipesto
mismo.
FREDERICK ENGELS
Hunyo 28, 1883
London
9
PAUNANG SALITA SA 1888 EDISYONG INGLES
I
 naging na Ligang nilathala noong pandaigdigan, Komunista, una’y ang Manipesto German at isang sa ilalim lamang, samahang bilang ng pero mga plataporma di manggagawa
 kalagayan nagtagal ng
 ay
 sa
pulitika ng Kontinente bago ng 1848, di maiiwasang
maging lihim na kapisanan. Sa Kongreso ng Liga na
idinaos noong Nobyembre 1847, kinumisyon sina Marx
at Engels na maghanda ng isang kumpletong teoretikal
at praktikal na programa ng partido. Binalangkas sa
German noong Enero 1848, ipinadala ang manuskrito sa
tagalimbag sa London ilang linggo bago ng Rebolusyong
Pranses ng Pebrero 24. Inilabas sa Paris ang isang saling
Pranses sandali lang bago ng insureksyon ng Hunyo
1848. Lumabas ang unang salin sa Ingles ni Bb. Helen
Macfarlane sa Red Republican ni George Julian Harney,
London, 1850. Nailathala na rin ang isang edisyong
Danish at Polish.
Sa isang panahon, itinulak sa likuran ang mga adhikaing
panlipunan at pampulitika ng uring manggagawang
Europeano ng pagkatalo ng insureksyon ng Paris ng
Hunyo 1848 – ang unang dakilang sagupaan sa pagitan
ng proletaryado at burgesya. Magmula noon, ang
tunggalian para sa pangingibabaw, katulad muli ng
panahon bago ng Rebolusyong Pebrero, ay sa pagitan
lamang ng iba’t ibang seksyon ng uring may pag-aari;
nalimita ang uring manggagawa sa pakikibaka para sa
maniobrahan sa pulitika, at sa pusisyon ng dulong panig
10
ng mga Radikal na panggitnang uri. Saanman patuloy
na magpakita ng palatandaang buhay ito, ang indepen-
dyenteng proletaryong mga kilusan ay malupit na
tinutugis. Sa gayon, pinaghahanap ng pulis Prussian ang
Sentral na Lupon ng Ligang Komunista na noo’y nasa
Cologne. Inaresto ang mga kagawad nito, at matapos ang
labingwalong buwang pagkakabilanggo, nilitis sila
noong Oktubre 1852. Nagtagal ang bantog na “Paglilitis
sa Komunista sa Cologne”13 mula Oktubre 4 hanggang
Nobyembre 12; pito sa mga bilanggo ay sinentensyahan
ng pagkabilanggo sa isang kuta sa iba’t ibang tagal mula
tatlo hanggang anim na taon. Pagkatapos na pagkatapos
ng sentensya, pormal na binuwag ang Liga ng nalalabing
mga kagawad. Para naman sa Manipesto, mula noo’y
mukhang tiyak nang mababaon ito sa limot.
Nang makapagtipon muli ng sapat na lakas ang mga
manggagawang Europeano para sa isa pang atake sa mga
naghaharing uri, sumilang ang Internasyunal na
Asosasyon ng mga Manggagawa. Pero hindi pa kayang
agad na iproklama ng asosasyong ito, na binuo para sa
tuwirang layunin na bigkisin sa iisang kwerpo ang buong
militanteng proletaryado ng Europa at Amerika, ang mga
prinsipyong inilatag sa Manipesto. Kailangan magtaglay
ang Internasyunal ng programang may sapat na lapad para
maging katanggap-tanggap sa mga unyon sa England,
sa mga tagasunod ni Proudhon sa France, Belgium, Italy,
at Espanya, at sa mga Lassallean sa Germany.14
Lubos ang pagtitiwala ni Marx, na nagbalangkas ng
programang ito sa kasiyahan ng lahat ng partido, sa
11
intelektwal na pag-unlad ng uring manggagawa, na tiyak
na ibubunga ng pinagsamang aksyon at mutwal na
talakayan. Di maiiwasang ipaunawa sa isip ng tao ng
mga pangyayari mismo, at mga ikot at liko sa pakikibaka
laban sa kapital, ng mga pagkatalo higit pa kaysa mga
tagumpay, ang pagiging di sapat ng iba’t iba nilang
paboritong panlunas sa lahat, at di maiiwasang ihanda
ang daan para sa isang mas ganap na pag-unawa sa tunay
na mga kondisyon para sa pagpapalaya ng uring
manggagawa. At tama si Marx. Nang malansag ang
Internasyunal noong 1874, iniwan nito ang mga
manggagawa na ibang-iba kaysa nang datnan ito noong
1864. Pumapanaw na ang Proudhon-ismo sa France at
Lassalleanismo sa Germany, at kahit na ang
konserbatibong mga unyon sa England, bagamat ang
karamihan sa kanila’y matagal nang nagputol ng ugnay
sa Internasyunal, ay unti-unting sumusulong sa punto
na masasabi ng kanilang pangulo, sa nakaraang taon sa
Swansea, sa kanilang ngalan: “Nawala na ang sindak ng
kontinental na sosyalismo para sa amin.”15 Sa katunayan,
malaki na ang pagsulong ng mga prinsipyo ng Manipesto
sa hanay ng mga manggagawa ng lahat ng bayan.
Sa gayon, sumulong muli sa unahan ang Manipesto
mismo. Mula noong 1850, ilang ulit na muling inilathala
ang tekstong German sa Switzerland, England, at
Amerika. Noong 1872, isinalin ito sa Ingles sa New York,
kung saan inilathala ang salin sa Woodhull and Claflin’s
Weekly16. Mula sa bersyong Ingles na ito, ginawa ang
isang salin sa Pranses sa Le Socialiste ng New York. Mula
12
noon, di kukulangin sa dalawa pang salin sa Ingles, na
humigit-kumulang ay napira-piraso na, ang nailabas sa
Amerika, at isa rito ay muling inilathala sa England.
Inilathala sa tanggapang Kolokol ni Herzen sa Geneva
noong 1863 ang unang salin sa Ruso ni Bakunin; at ang
pangalawang salin ng bayaning si Vera Zasulich17 ay
inilabas rin sa Geneva noong 1882. Matatagpuan ang
isang bagong edisyong Danish 18 sa Sozialdemokratisk
Bibliothek sa Copenhagen, 1885; at ang isang bagong
saling Pranses sa Le Socialiste, Paris, noong 1886.19 Mula
sa huling nabanggit, inihanda at inilathala sa Madrid,
1886, 20 ang isang bersyong Espanyol. Kung hindi
bibilangin ang mga reprint na German, mayroong di
kukulangin sa labindalawang edisyon. Nabanggit sa akin
na hindi natuloy ang isang salin sa Armenian na ilalathala
sana sa Constantinople noong nakaraang ilang buwan
dahil natatakot ang tagalathala na maglabas ng aklat na
may pangalan ni Marx, habang tumanggi naman ang
nagsalin na tawagin itong sarili niyang produksyon.
Narinig ko lamang ang iba pang salin sa iba pang mga
lenggwahe pero hindi ko nakita. Sa gayon, sinasalamin
ng kasaysayan ng Manipesto ang kasaysayan ng modernong
kilusang manggagawa; sa kasalukuyan, walang dudang
ito ang pinakamalaganap, pinakapandaigdigang
produksyon ng lahat ng panitikang sosyalista, ang
platapormang komun na kinikilala ng milyun-milyong
manggagawa mula sa Siberia hanggang California.
Pero nang ito’y isinulat, hindi natin maaaring tawagin
itong isang manipestong Sosyalista. Noong 1847, ang
13
pagkakaunawa sa mga Sosyalista sa isang banda ay mga
tagapanalig ng iba’t ibang sistemang Utopyan: mga
Owenite sa England, mga Fourierista sa France, na kapwa
nauwi na sa pusisyon ng mga sekta lamang, at unti-
unting pumapanaw; sa kabilang banda, pinakasamu’t
saring mga albularyong panlipunan na nagsasabing
iwinawasto nila ang lahat ng tipo ng mga karaingang
panlipunan nang walang anumang panganib sa kapital
at tubo, sa pamamagitan ng lahat ng paraan ng
pangangalikot; sa dalawang kaso, ang mga ito’y mga
taong nasa labas ng kilusang manggagawa, at nakatingin
pa nga sa mga uring “edukado” bilang suporta.
Tinatawag ang sarili na Komunista ng anumang bahagi
ng uring manggagawa na kumbinsido sa di pagkakasapat
ng mga rebolusyon lamang sa pulitika at nagpapahayag
ng pangangailangan ng ganap na pagbabagong
panlipunan. Ito’y isang krudo, magaspang at purong
instinktibong tipo ng Komunismo; gayunman, tumuon ito
sa kardinal na punto at may sapat na kapangyarihan sa
hanay ng uring manggagawa para likhain ang
komunismong Utopyan ni Cabet sa France, at ni Weitling
sa Germany. Samakatwid, noong 1847, ang sosyalismo
ay isang kilusan ng panggitnang uri, at ang komunismo
ay isang kilusang manggagawa. Ang sosyalismo, sa
pinakamenos sa Kontinente, ay “kapita-pitagan”; tuwirang
kabaligtaran nito ang komunismo. At dahil ang aming
ideya, mula’t sapul, ay “ang pagpapalaya ng mga
manggagawa ay dapat maging akto ng uring
manggagawa mismo,”21 walang anumang pagdududa
kung alin sa dalawang pangalan ang dapat nating
14
taglayin. Dagdag pa, magmula noon, hinding-hindi
namin ito itinatakwil.
Dahil ang Manipesto ay produkto naming dalawa,
itinuturing kong kailangan kong sabihin na ang
pundamental na proposiyon na bumubuo ng bag-as nito
ay kay Marx. Ang proposisyong iyon ay: Sa bawat
istorikong kapanahunan, ang nangingibabaw na moda
sa produksyon at palitang pang-ekonomya, at ang
organisasyong panlipunang walang salang ibubunga
nito, ang bumubuo ng batayan kung saan ito naitatayo,
at batayan kung paano tanging maipapaliwanag ang
kasaysayang pampulitika at intelektwal ng kapana-
hunang iyon; na bunga nito, ang buong kasaysayan ng
sangkatauhan (mula nang malusaw ang primitibong
lipunang tribu, na nagmamay-aring komun sa lupa) ay
kasaysayan ng mga tunggalian sa uri, mga sagupaan sa
pagitan ng nagsasamantala at pinagsasamantalahan,
naghahari at aping mga uri; na ang kasaysayan ng mga
tunggalian sa uring ito ay bumubuo ng isang serye ng
ebolusyon kung saan narating ang isang yugto sa
kasalukuyan na hindi maaaring matamo ng pinagsa-
samantalahan at aping uri – ang proletaryado – ang
paglaya nito mula sa paghahari ng nagsasamantala at
naghaharing uri – ang burgesya – nang hindi pinalalaya,
kasabay nito at minsanan, ang lipunan sa pangkalahatan
mula sa lahat ng pagsasamantala, pang-aapi, kaibahan
sa uri at tunggalian sa uri.
Ang panukalang ito, na sa aking opinyon ay nakatad-
hanang gawin para sa kasaysayan kung ano ang ginawa
15
ng teorya ni Darwin para sa bayolohiya, ay kapwa namin
unti-unting nararating ilang taon na bago 1845. Makikita
sa aking Conditions of the Working Class in England (Ang
mga Kalagayan ng Uring Mang-gagawa sa England*)
kung gaano na ang independyente kong pagsulong
tungo rito. Pero nang makausap ko muli si Marx sa
Brussels noong tagsibol ng 1845, nabuo na niya ito at
inilahad sa akin sa mga salitang halos kasinlinaw ng
pagkakalahad ko rito.
Mula sa paunang salita naming dalawa sa edisyong
German ng 1872, sisipiin ko ang sumusunod:
“Gaanuman nagbago ang katayuan ng mga bagay-bagay
sa loob ng nakaraang dalawampu’t limang taon, sa
kabuuan, ang pangkalahatang mga prinsipyo na inilatag
sa Manipesto ay wasto sa kasalukuyan tulad ng dati.
Maaaring mapahusay ang ilang detalye sa banda dito at
doon. Gaya ng isinasaad mismo ng Manipesto, ang
praktikal na paglalapat ng mga prinsipyo ay
nakasalalay, sa lahat ng lugar at sa lahat ng panahon,
sa istorikong mga kalagayan na pansamantalang
umiiral, at dahil dito, hindi nagbigay ng espesyal na diin
sa mga rebolusyonaryong hakbang na ipinanukala sa
dulo ng Seksyon II. Ibang-iba kung ilalahad ang bahaging
iyon sa kasalukuyan sa maraming aspeto. Dahil sa
pagkalalaking pagsulong ng Modernong Industriya
*The Condition of the Working Class in England in 1844, ni
Frederick Engels. Isinalin ni Florence K. Wischnewetzky, New
York, Lovell—London, W. Reeves, 1888. [Tala ni Engels]
16
mula 1848, at sa kaakibat nitong mas mahusay at
malawak na organisasyon ng uring manggagawa, 22 bunga
ng praktikal na karanasang natamo, una sa Rebolusyong
Pebrero, at pagkatapos, mas higit pa, sa Komuna ng Paris
kung saan sa kauna-unahang panahon hinawakan ng
proletaryado sa loob ng dalawang buong buwan, sa ilang
detalye, ang programang ito ay lipas na. Isang bagay ang
lalu’t higit na napatunayan ng Komuna, ibig sabihin, na
“hindi maaaring simpleng tanganan na lamang ng uring
manggagawa ang yari nang makinarya ng estado, at
gamitin ito para sa sarili niyang layon.” (Tingnan ang
Civil War in France: Address of the General Council of the
International Working Men’s Association [Ang Digmaang
Sibil sa France: Talumpati ng Pangkalahatang Konseho
ng Internasyunal na Asosasyon ng mga Manggagawa]
1871, kung saan ibayong pinalawig ang puntong ito.)
Dagdag pa, napakalinaw naman na di na sapat ang
kritisismo sa panitikang sosyalista kaugnay ng
kasalukuyang panahon, dahil ito’y hanggang 1847
lamang; gayundin, ang mga pangungusap kaugnay ng
relasyon ng mga Komunista sa iba’t ibang partidong
oposisyon (Seksyon IV), kahit na wasto sa prinsipyo, sa
praktika nama’y lipas na dahil ganap nang nagbago ang
sitwasyon sa pulitika at winalis sa balat ng lupa ng
pagsulong ng kasaysayan ang mas malaking bahagi ng
mga partido sa pulitika na inilahad doon.
“Magkagayunman, ang Manipesto ay naging isang
istorikong dokumento na wala na tayong anumang
karapatang baguhin.”
17
Ang kasalukuyang salin ay ginawa ni G. Samuel Moore,
ang nagsalin sa malaking bahagi ng Kapital ni Marx.
Nagtulong kami sa pagrerebisa nito, at nagdagdag ako
ng ilang tala na naglilinaw sa mga tinutukoy sa
kasaysayan.
FREDERICK ENGELS
Enero 30, 1888
London
18
PAUNANG SALITA SA 1890 EDISYONG GERMAN23
at M
 marami isang edisyong ula ring nang bagong nangyari isulat24 German), edisyong sa (ang Manipesto kinailangan paunang German na dapat ng salita Manipesto,
 muli tukuyin
 sa 1883
 ang
dito.
Lumitaw sa Geneva noong 1882 ang ikalawang salin sa
Ruso – ang kay Vera Zasulich; isinulat namin ni Marx
ang paunang salita sa edisyong iyon. Sa kasawiampalad,
nawala ang orihinal na manuskritong German; dapat
kong muling isalin ito mula sa Ruso na hindi
makapagpapaganda sa teksto.25 Isinasaad nito:
“Inilathala sa maagang bahagi ng dekada 1860 ng
palimbagan ng Kolokol ang unang edisyong Ruso ng
Manipesto ng Partido Komunista na isinalin ni Bakunin.
Noon, isa lamang literaryong kuryosidad ang nakikita ng
Kanluran dito (ang edisyong Ruso ng Manipesto).
Imposible na sa kasalukuyan ang gayong pananaw.
“Ang limitadong saklaw na inookupa ng proletaryong
kilusan sa panahong iyon (Disyembre 1847) ay
pinakamalinaw na ipinakita ng huling seksyon: ang
pusisyon ng mga Komunista kaugnay ng iba’t ibang
partidong oposisyon sa iba’t ibang bayan. Ang Rusya at
United States mismo ang hindi kasali dito. Panahon noon
nang ang Rusya ang pinakahuling malaking reserba ng
lahat ng reaksyong Europeano, at sinalo ng United States
ang sarplas na proletaryong mga pwersa ng Europa sa
pamamagitan ng imigrasyon. Nagbibigay sa Europa ang
19
dalawang bayan ng hilaw na materyales at kasabay nito
ay mga pamilihan para sa pagbebenta ng kanyang mga
produktong industriyal. Samakatwid, sa anu’t anuman,
kapwa’y mga haligi ng umiiral na sistemang Europeano.
“Ibang-iba na ngayon. Inakma ng imigrasyong Europeano
mismo ang Hilagang Amerika para sa pagkalaki-laking
produksyong pang-agrikultura, at niyayanig ng kanilang
pakikipagkumpitensya ang pinakapundasyon ng
Europeanong pag-aari sa lupa – malaki’t maliit. Kasabay
nito, binigyan nito ng kakayahan ang United States na
gamitin ang napakalawak na rekursong industriyal nito
sa kasigasigan at saklaw na di magtatagal ay babasag sa
monopolyo sa industriya ng Kanluraning Europa, at laluna
ng England, na umiiral hanggang sa ngayon. Ang dalawang
sirkunstansyang ito’y umaapekto sa rebolusyonaryong
paraan sa Amerika mismo. Hakbang-hakbang na nagagapi
ng kumpetisyon sa dambuhalang mga sakahan ang maliit
at panggitnang pag-aari sa lupa ng mga magsasaka, na
siyang batayan ng buong konstitusyon sa pulitika; kasabay
nito, umuunlad ang isang masang proletaryadong
industriyal at kagila-gilalas na konsentrasyon ng pondong
kapital sa kauna-unahang panahon sa mga rehiyong
industriyal.
“At ngayon, ang Rusya! Sa panahon ng Rebolusyon ng
1848-49, ang naging tanging kaligtasan hindi lamang ng
mga prinsipeng Europeano kundi pati na ng Europeanong
burges mula sa proletaryado na nagsisimula pa lamang
magbangon ay nasa panghihimasok ng Ruso. Iprinoklama
ang tsar bilang pinuno ng reaksyong Europeano. Sa
kasalukuyan, isa siyang bihag ng digma ng rebolusyon sa
Gatchina, at ang Rusya ang siyang taliba ng rebolu-
syonaryong aksyon sa Europa.
20
“Ang layon ng Manipestong Komunista ay ang proklama-
syon ng di maiiwasang napipintong disolusyon ng
modernong pag-aaring burges. Pero sa Rusya, kaharap
ng mabilis na bumubulaklak na panggagantsong
kapitalista at pag-aaring burges na nagsisimula pa lamang
umunlad, naririyan ang higit sa kalahati ng lupa na
inaaring komun ng mga magsasaka. Ngayon ang usapin
ay: maaari bang tuwirang magtungo ang obshchina ng
Rusya, na bagamat pinapanghina na nang husto ay isa
pang anyo ng primibal na pag-aaring komun ng lupa,
tungo sa mas mataas na anyo ng Komunistang pag-aaring
komun? O, kabaligtaran nito, dapat ba muna itong
magdaan sa proseso ng disolusyon katulad ng bumubuo
sa istorikong ebolusyon ng Kanluran?
“Ang tanging sagot na posible ngayon sa tanong na iyon
ay ito: kung ang Rebolusyong Ruso ang magiging hudyat
para sa proletaryong rebolusyon sa Kanluran sa paraang
nagkukumplementa ang dalawa sa isa’t isa, maaaring
magsilbi ang kasalukuyang pag-aaring komun sa Rusya
bilang pagsisimulang punto para sa komunistang pag-
unlad.”
Karl Marx
Frederick Engels
“Enero 21, 1882 London”
Sa mga petsa ring iyon, lumabas ang isang bagong
bersyong Polish sa Geneva: Manifest Kommunistyczny.
Dagdag pa, lumabas ang isang bagong saling Danish sa
Socialdemokratisk Bibliothek, Copenhagen, 1885. Sa
kasawiampalad, hindi ito kumpleto; ilang esensyal na
pangungusap, na mukhang naging mahirap para sa
21
tagasalin, ang hindi naisali, at dagdag pa, may mga
palatandaan ng kawalang ingat sa ilang bahagi, na higit
na tumatampok dahil ipinahihiwatig na kung higit na
nagsikhay ang tagasalin, napakahusay sana ang kanyang
nagawa.
Lumabas ang bagong bersyong Pranses noong 1886, sa
Le Socialiste ng Paris; ito ang pinakamahusay na nailathala
hanggang sa ngayon.
Mula sa huling nabanggit, inilathala ang bersyong
Espanyol sa taon ding iyon sa El Socialista ng Madrid, at
pagkatapos ay muling inilabas sa anyong pampleto:
Manipesto del Partido Communista por Carlos Marx y F.
Engels, Madrid, Administracion de El Socialista, Hernan
Cortes 8.
Para sa gustong makabatid, mababanggit ko rin na noong
1887, inialok sa isang tagapaglathala sa Constantinople
ang manuskrito ng salin sa Armenian. Pero walang lakas
ng loob ang butihing ginoo na maglathala ng isang
akdang may pangalan ni Marx at iminungkahi sa
tagasalin na ilagay ang kanyang sariling pangalan bilang
may-akda, na tinanggihan naman ng huli.
Matapos na paulit-ulit na ilathala sa England ang isa, o
iba pa sa humigit-kumulang ay di eksaktong mga saling
Amerikano, sa wakas ay lumabas noong 1888 ang isang
tunay na bersyon. Gawa ito ng kaibigan kong si Samuel
Moore, at muling pinasadahan ito naming dalawa bago
ito inilimbag. Pinamagatan itong: Manifesto of the
Communist Party, by Karl Marx and Frederick Engels.
22
Authorized English translation, edited and annotated by
Frederick Engels, 1888, London, William Reeves, 185 Fleet
Street, E. C. Idinagdag ko ang ilan sa mga tala ng edisyong
iyon sa kasalukuyang edisyon.
Nagkaroon na ng sariling kasaysayan ang Manipesto.
Sinalubong ito ng kasiglahan nang ito’y lumabas ng hindi
napakaraming taliba ng syentipikong sosyalismo (gaya
ng pinatunayan ng mga salin na nabanggit sa una), di
nagtagal ay itinulak ito sa likuran ng reaksyon na
nagsimula sa pagkatalo ng mga manggagawa sa Paris
noong Hunyo 1848, at sa huli’y inekskomunika “sa
pamamagitan ng batas” nang hatulan ang mga
Komunista ng Cologne noong Nobyembre 1852. Nang
mawala sa harap ng publiko ang kilusang manggagawa
na nagsimula noong Rebolusyong Pebrero, nalagay rin
sa likuran ang Manipesto.
Nang makapagtipon muli ng sapat na lakas ang mga
manggagawang Europeano para sa isa pang atake sa mga
naghaharing uri, sumilang ang Internasyunal na
Asosasyon ng mga Manggagawa. Layunin nito na
bigkisin sa iisang malaking hukbo ang buong militanteng
uring manggagawa ng Europa at Amerika. Kung gayon,
hindi nito kayang magsimula sa mga prinsipyong inilatag
sa Manipesto. Kailangan magtaglay ito ng programang
hindi magsasara ng pinto sa mga unyon ng England, sa
mga Proudhonista sa France, Belgium, Italy, at Espanya,
at sa mga Lassallean sa Germany.26 Ang programang
ito—ang preambulo ng Mga Alituntunin ng
Internasyunal—ay napakahusay na binalangkas ni Marx
23
na inaamin mismo ni Bakunin at mga anarkista. Para sa
ultimong ganap na tagumpay ng mga ideyang inilatag
sa Manipesto, umasa si Marx tangi sa intelektwal na pag-
unlad ng uring manggagawa dahil kinakailangang
ibunga ito mula sa nagkakaisang pagkilos at talakayan.
Ang mga pangyayari at mga ikot at liko sa pakikibaka
laban sa kapital, at ang mga pagkatalo higit sa mga
tagumpay, ay hindi maaaring hindi makapagpakita sa
mga nakikibaka na hindi sapat ang kanilang dating
unibersal na panlunas sa lahat, at makapagbubukas ng
kanilang isip sa puspusang pag-unawa sa tunay na mga
kondisyon para sa pagpapalaya sa uring manggagawa.
At tama si Marx. Ibang-iba na ang uring manggagawa
ng 1874, sa pagkalusaw ng Internasyunal, sa uring
manggagawa ng 1864, nang ito’y itatag. Pumapanaw na
ang Proudhonismo sa mga bayang Latino, at ang
partikular na Lassalleanismo sa Germany; at kahit na ang
sukdulang konserbatibong mga unyon ng England ay
unti-unting lumalapit sa kalagayan na masasabi na ng
tagapangulo ng kanilang Kongresong Swansea noong
1887 sa kanilang ngalan na: “Nawala na ang sindak ng
kontinental na sosyalismo para sa amin.” Pero noong
1887, ang kontinental na sosyalismo ay halos
eksklusibong ang teoryang ipinapahayag sa Manipesto.
Kung gayon, hanggang sa isang antas, sinasalamin ng
kasaysayan ng Manipesto ang kasaysayan ng modernong
kilusang manggagawa mula noong 1848. Sa
kasalukuyan, walang dudang ito ang pinakamalaganap
at pinakapandaigdigang produkto ng lahat ng panitikang
sosyalista, ang programang komun ng milyun-milyong
24
manggagawa ng lahat ng bayan mula Siberia hanggang
California.
Pero nang ito’y isinulat, hindi natin maaaring tawagin
itong isang manipestong Sosyalista. Noong 1847,
dalawang tipo ng tao ang itunuturing na sosyalista. Sa
isang banda ito ay mga tagapanalig ng iba’t ibang
sistemang utopyan, laluna ang mga Owenite sa England
at mga Fourierista sa France, na sa panahong iyon ay
kapwa lumiit bilang mga sekta na lamang na unti-unting
nawawala. Sa kabilang banda, ito ay pinakasamu’t saring
mga albularyong panlipunan na naghahangad na pawiin
ang mga abusong panlipunan sa pamamagitan ng
kanilang iba’t ibang unibersal na panlunas-sa-lahat at
lahat ng tipo ng pagpapatsi-patsi, nang hindi sumasaling
kahit sa kalingkingan ng kapital at tubo. Sa dalawang
kaso, ang mga ito’y mga taong nasa labas ng kilusang
manggagawa, at nakatingin pa nga sa mga uring
“edukado” bilang suporta. Samantala, ang seksyon ng
uring manggagawa na humihingi ng radikal na
rekonstruksyon ng lipunan, at kumbinsido na hindi sapat
ang mga rebolusyong pampulitika lamang ay tumatawag
sa sarili na Komunista. Ito’y magaspang pa at instinktibo
lamang, at kadalasa’y may pagkakrudong Komunismo.
Gayunman, may sapat itong kapangyarihan para likhain
ang dalawang sistema ng komunismong utopyan – sa
France, ang mga komunistang “Icarian” ni Cabet, at sa
Germany, iyong kay Weitling. Noong 1847, ang
sosyalismo ay nangangahulugang isang kilusang burges,
at ang komunismo, isang kilusang manggagawa. Ang
25
sosyalismo, sa Kontinente sa pinakamenos, ay
napakakapita-pitagan, habang tuwirang kabaligtaran
nito ang komunismo. At dahil matibay na ang aming
upinyon noon pa man na “ang pagpapalaya ng mga
manggagawa ay dapat maging tungkulin ng uring
manggagawa mismo,” walang anumang pag-
aalinlangan kung alin sa dalawang pangalan ang dapat
naming piliin. Ni hindi sumagi sa aming isip na
itinatakwil ito.
“Mga manggagawa ng lahat ng bayan, magkaisa!” Iilan
lamang na tinig ang tumugon nang aming iproklama ang
mga salitang ito sa daigdig apatnapu’t dalawang taon
na ang nakalipas, sa bisperas ng unang Rebolusyon sa
Paris kung saan naglabas ang proletaryado ng sarili
nitong mga kahilingan. Gayunman, noong Setyembre 28,
1864, ang mga manggagawa ng karamihan sa mga bayan
sa Kanluraning Europa ay nagkapit-bisig sa
Internasyunal na Asosasyon ng mga Manggagawa na
may maningning na kasaysayan. Totoo ngang nabuhay
lamang ng siyam na taon ang Internasyunal mismo. Pero
walang mas magandang saksi kaysa kasalukuyan na ang
walang hanggang pagkakaisa ng mga manggagawa ng
lahat ng bayan na nilikha nito ay buhay pa at nabubuhay
nang mas malakas kaysa dati. Dahil ngayon, habang
sinusulat ko ang mga pangungusap na ito, ihinahanda
ng proletaryadong Europeano at Amerikano ang mga
pwersang panlaban nito, na pinakikilos sa kauna-
unahang pagkakataon, na pinakikilos bilang isang hukbo,
sa ilalim ng isang bandila, para sa isang kagyat na layunin:
26
itakda ang istandard na walong-oras na araw-paggawa
sa pamamagitan ng pagsasabatas nito, gaya ng
ipinahayag ng Kongresong Geneva ng Internasyunal
noong 1866, at muli ng mga Kongreso ng mga
Manggagawa sa Paris ng 1889.27 At bubuksan ang mga
mata ng mga kapitalista at panginoong maylupa ng lahat
ng bayan sa katotohanan ng malaking pangyayari
ngayon na sa kasalukuyan, tunay ngang nagkakaisa ang
mga manggagawa ng lahat ng bayan.
Sana’y naririto si Marx sa aking tabi para masaksihan
ito ng sarili niyang mga mata!
FREDERICK ENGELS
May 1, 1890
London
27
PAUNANG SALITA SA 1892 EDISYONG POLISH28
D
 sumasagi Manipestong ahil kailangan sa isip.
 Komunista, ng bagong iba’t edisyong ibang bagay Polish ang
 ng
Una sa lahat, katangi-tangi na nitong huli, maaaring
sabihing naging palatandaan ang Manipesto ng pag-unlad
ng malawakang saklaw na industriya sa kontinenteng
Europeano. Lumalaki ang demand sa hanay ng mga
manggagawa ng isang takdang bayan para sa paliwanag
tungkol sa kanilang pusisyon bilang uring anakpawis
kaugnay ng mga uring may pag-aari, lumalaganap sa
kanilang hanay ang kilusang sosyalista, at lumalakas ang
demand para sa Manipesto sa proporsyong lumalawak
ang malawakang saklaw na industriya sa bayang iyon.
Sa gayon, masusukat hindi lamang ang katayuan ng
kilusang paggawa kundi maging ang antas ng pag-unlad
ng malawakang saklaw na industriya nang may
pagkawasto sa lahat ng bayan ayon sa dami ng kopya
ng Manipesto na lumalaganap sa lenggwahe ng bayang
iyon.
Batay dito, ipinapahiwatig ng bagong edisyong Polish
na may malaki-laking pag-unlad ang industriya ng
Poland. At walang kaduda-duda na aktwal na naganap
ang pag-unlad na ito mula noong nakaraang edisyon na
inilathala sampung taon na ang nakaraan. Naging
malaking rehiyong industriyal ng Imperyong Ruso ang
Poland na Ruso, ang Poland na Kongreso.29 Habang
kalat-kalat ang malawakang saklaw na industriya ng
28
Rusya—isang bahagi sa paligid ng Gulpo ng Finland,
ang isa pa sa sentro (Moscow at Vladimir), at ikatlong
bahagi sa baybayin ng mga karagatang Black at Azov, at
iba pa sa ibang dako—ang industriyang Polish ay
nakasiksik sa isang relatibong maliit na lugar at
nagtatamasa kapwa ng mga bentahe at disbentaheng
dulot ng ganoong konsentrasyon. Kinilala ng karibal na
mga tagamanupakturang Ruso ang mga bentahe nang
humingi sila ng protektibong taripa laban sa Poland, sa
kabila ng marubdob nilang pagnanais na transpormahin
bilang Ruso ang mga taga-Poland. Makikita ang mga
disbentahe—para sa tagamanupakturang Polish at sa
gubyernong Ruso—sa mabilis na paglaganap ng mga
ideyang sosyalista sa hanay ng mga manggagawang
Polish at sa lumalaking demand para sa Manipesto.
Pero ang mabilis na pag-unlad ng industriyang Polish,
na lumampas sa pag-unlad ng Rusya, ay bagong patunay
naman sa walang pagkaubos na kasiglahan ng
sambayanang Polish at bagong garantiya ng napipintong
pambansang restorasyon nito. At ang restorasyon ng
isang nagsasarili at malakas na Poland ay bagay na
mahalaga hindi lamang sa mga taga-Poland kundi sa
ating lahat. Posible lamang ang isang tapat na
internasyunal na kolaborasyon ng mga bansang
Europeano kung ang bawat isa sa mga bansang ito ay
ganap na awtonomo sa sarili nitong tahanan. Ang
Rebolusyon ng 1848, na nagpasa nga lamang sa
proletaryong mga mandirigma ng trabaho ng burgesya
sa ilalim ng bandila ng proletaryado, ay nakakamit din
29
ng kasarinlan ng Italy, Germany at Hungary sa
pamamagitan ng nagpamanang mga tagapagpatupad
nitong sina Louis Bonaparte at Bismarck; pero ang Poland
na mula noong 1792 ay mas malaki ang nagawa para sa
Rebolusyon kaysa lahat ng tatlong itong pinagsama-
sama, ay napag-iwanan sa sarili nang sumuko ito noong
1863 sa sampung ulit na mas malaking pwersang Ruso.
Hindi mapanatili ni mabawi ng nobilidad ang kasarinlan
ng Poland; ngayon, para sa burgesya, sa kainaman, hindi
mahalaga ang kasarinlang ito. Gayunpaman,
kinakailangan ito para sa mahusay na kolaborasyon ng
mga bansang Europeano. Makakamit lamang ito ng
batang proletaryadong Polish, at ligtas ito sa kanyang
mga kamay. Ito’y dahil kasing-kailangan ng mga
manggagawa ng lahat ng iba pang bahagi ng Europa ang
kasarinlan ng Poland gaya ng mga manggagawang
Polish mismo.
F. ENGELS
London,
Pebrero 10, 1892
30
PAUNANG SALITA SA EDISYONG ITALYANO NG
189330
Para sa Mambabasang Italyano
Masasabing natapat ang paglalathala ng Manipesto ng
Partido Komunista sa Marso 18, 1848, ang araw ng mga
rebolusyon sa Milan at Berlin, na mga armadong pag-
aalsa ng dalawang bansa na nasa sentro, ang isa, ng
kontinente ng Europa, at ang isa ng Mediterranean; ang
dalawang bansang ito ay pinahina hanggang noon ng
dibisyon at panloob na kaguluhan at sa gayo’y bumagsak
sa dominasyon ng dayuhan. Habang napailalim ang Italy
sa Emperador ng Austria, napailalim naman ang
Germany sa Tsar ng lahat ng Rusya, na bagamat mas di
tuwiran ay kasing epektibo rin. Bunga ng Marso 18, 1848,
lumaya ang Italy at Germany sa kahihiyang ito; kung
muling nabuo at anu’t anuma’y tumayo sa sarili ang
dalawang dakilang bansang ito mula 1848 hanggang
1871, ito’y dahil ang mga taong sumupil sa Rebolusyon
ng 1848, gaya ng sinasabi ni Marx, sa kabila ng kanilang
sarili, magkagayunman, ay ang testamentaryong mga
tagapagtaguyod nito.31
Sa lahat ng lugar ang rebolusyong iyon ay gawain ng
uring manggagawa; ang uring manggagawa ang bumuo
ng mga barikada at nagbuwis ng buhay. Tanging ang mga
manggagawa ng Paris, sa pagbabagsak sa gubyerno, ang
may tiyak na tiyak na intensyong ibagsak ang rehimeng
burges. Pero kahit na mulat sila sa nakamamatay na
31
antagonismo na umiiral sa pagitan ng sarili nilang uri at
burgesya, magkagayunman, hindi pa umabot ang pag-
unlad sa ekonomya ng bayan ni ang intelektwal na pag-
unlad ng masa ng manggagawang Pranses sa yugto na
posible na ang rekonstruksyon ng lipunan. Samakatwid,
sa huling pagsusuri, ang uring kapitalista ang umani sa
mga bunga ng rebolusyon. Sa ibang bayan, sa Italy, sa
Germany, sa Austria, sa mula’t sapul, walang ginawa
ang mga manggagawa kundi iangat ang burgesya sa
kapangyarihan. Pero sa alinmang ibang bayan, impo-
sible ang paghahari ng burgesya kung walang
pambansang kasarinlan. Samakatwid, kinailangang
isama ng Rebolusyong 1848 ang pagkakaisa at
awtonomya ng mga bansa na wala pa nito hanggang
noon: susunod din pagkatapos ang Italy, Germany,
Hungary at Poland.
Sa gayon, kung hindi sosyalistang rebolusyon ang
Rebolusyon ng 1848, hinawan nito ang landas, inihanda
nito ang kalupaan para sa sosyalistang rebolusyon. Sa
pamamagitan ng tulak na ibinigay sa malawakang-
saklaw na industriya sa lahat ng bayan, lumikha ang
rehimeng burges sa lahat ng dako ng napakarami,
konsentrado at makapangyarihang proletaryado sa
nakaraang apatnapu’t limang taon. Sa gayon, pinalaki
nito, sa salita ng Manipesto, ang sarili nitong tagahukay
ng libingan. Kung hindi ipapanumbalik ang awtonomya
at pagkakaisa sa bawat bansa, imposibleng makamit ang
internasyunal na kaisahan ng proletaryado, o ang
mapayapa at matalinong kooperasyon ng mga bansang
32
ito para sa mga layuning komun. Isipin na lamang kung
may nagkakaisang internasyunal na aksyon ang mga
manggagawang Italyano, Hungarian, German, Polish at
Ruso sa mga kalagayan sa pulitika bago noong 1848!
Kung gayon, hindi nawalang saysay ang mga labanang
sinuong noong 1848. Hindi rin lumipas nang walang
saysay ang apatnapu’t apat na taong naghi-hiwalay sa
atin sa rebolusyonaryong kapanahunang iyon.
Nahihinog ang mga bunga, at ang tangi kong hinahangad
ay maging mabuting palatandaan rin ang paglalathala
ng salin sa Italyano na ito para sa tagumpay ng
proletaryadong Italyano gaya ng paglalathala ng orihinal
para sa internasyunal na rebolusyon.
Angkop na angkop ang paglalarawan ng Manipesto sa
rebolusyonaryong bahagi na ginampanan ng kapitalismo
sa nakaraan. Ang unang kapitalistang bayan ay ang Italy.
Kinatampukan ang pagwawakas ng pyudal na
Kapanahunang Midyebal at ang pagbubukas ng
modernong kapanahunang kapitalista ng isang
napakalaking personahe: isang Italyano, si Dante, kapwa
huling makata ng Kapanahunang Midyebal at unang
makata ng modernong panahon. Ngayon, gaya noong
1300, napipinto ang isang bagong panahon ng
kasaysayan. Bibigyan ba tayo ng Italy ng bagong Dante,
na magmamarka sa oras ng kapanganakan ng bagong
proletaryong kapanahunan?
FREDERICK ENGELS
London,
Pebrero 1, 1893
33
I
 sagradong ng pangitain sang kapangyarihan pangitain alyansa ng komunismo. ang para nagmumulto ng palayasin lumang Nagsama-sama Europa sa ang Europa masamang
 ang sa isang
 – lahat
 ang
ispiritung ito: ang Papa at ang Tsar, sina Metternich at
Guizot, ang mga Radikal na Pranses at mga espiyang-
pulis na Aleman.
Saan ba mayroong partidong oposisyon na hindi
binansagang komunistiko ng mga karibal nitong nasa
kapangyarihan? Saan ba mayroong oposisyon na hindi
pabalik na nagpukol ng tumatatak na paninirang
komunismo laban sa mas abanteng mga partidong
oposisyon, gayundin laban sa reaksyunaryong mga
karibal nito?
Dalawang bagay ang ibinubunga nito:
I.
II.
Kinikilala na ng lahat ng kapangyarihang
Europeano na isa na mismong kapangyarihan ang
Komunismo.
Panahon na para hayagang ilathala ng mga
Komunista, sa harap ng buong daigdig, ang
kanilang mga pananaw, ang kanilang mga layunin,
ang kanilang mga tendensya, at harapin ang
kwentong-kutserong ito ng pangitain ng
Komunismo sa pamamagitan ng Manipesto ng
partido mismo.
Sa dahilang ito, nagtipon-tipon sa London ang mga
Komunista mula sa iba’t ibang bayan, at binalangkas ang
34
manipestong ito, na ilalathala sa wikang Ingles, Pranses,
Aleman, Italyano, Flemish at Danish.
I
Ang mga Burges at ang mga Proletaryo32
Ang kasaysayan ng lahat ng umiral na lipunan hang-
gang sa ngayon33 ay kasaysayan ng mga tunggalian sa
uri.
Ang malayang tao at ang alipin, ang patrician at plebeian,
ang panginoon at ang timawa, ang maestro-gremyo34 at
journeyman, sa maikling salita, ang mang-aapi at inaapi,
ay laging kasalungat ng isa’t isa, at walang tigil na
naglalabanan, minsa’y tago, minsa’y hayag, isang
labanan na sa bawat pagkakatao’y nagwawakas, kung
hindi man sa rebolusyonaryong rekonstitusyon ng
lipunan sa kalahatan, ay sa komun na pagkawasak ng
nagtutunggaling mga uri.
Sa naunang mga kapanahunan ng kasaysayan,
matatagpuan natin sa halos lahat ang isang kum-
plikadong kaayusan ng lipunan sa iba’t ibang grupo,
isang maramihang gradasyon ng katayuan sa lipunan.
Sa sinaunang Roma, naririyan ang mga patrician,
kabalyero, plebeian, at mga alipin; sa Kapanahunang
Midyebal, mga panginoong pyudal, mga datu, mga
maestro-gremyo, journeymen, aprentis, timawa; at sa
halos lahat ng uring ito, muli, naririyan ang nakapailalim
na mga gradasyon.
35
Hindi pinawi ng modernong lipunang burges na sumibol
mula sa guho ng lipunang pyudal ang mga
antagonismong makauri. Nagtatag lamang ito ng bagong
mga uri, bagong mga kalagayan ng pang-aapi, bagong
mga anyo ng tunggaliang kahalili ng mga dati.
Gayunman, taglay ng ating kapanahunan, ang
kapanahunan ng burgesya, ang naiibang salik na ito:
pinasimple nito ang mga antagonismong makauri. Ang
lipunan sa kabuuan ay nahahati nang nahahati sa
dalawang malaking magkatunggaling kampo, sa
dalawang malaking uri na tuwirang nahaharap sa isa’t
isa – ang burgesya at ang proletaryado.
Mula sa mga timawa ng Kapanahunang Midyebal,
sumibol ang nagsasariling mga burghers ng pinakaunang
mga kabayanan. Mula sa mga burgess na ito, lumitaw
ang unang mga elemento ng burgesya.
Nagbukas ng bagong kalupaan ang pagkakatuklas sa
Amerika at pag-ikot sa Cape para sa sumisibol na
burgesya. Ang mga pamilihang Silangang-Indian at
Tsino, ang kolonisasyon ng Amerika, ang pakikipag-
kalakalan sa mga kolonya, at ang paglago ng means of
exchange (pamamaraan sa palitan), at ng mga kalakal sa
pangkalahatan, ang lahat ng ito’y nakapagbigay ng
walang kapantay na tulak sa komersyo, sa nabigasyon,
sa industriya, at dahil dito, sa mabilis na pag-unlad ng
rebolusyonaryong elemento sa papabagsak na lipunang
pyudal.
36
Hindi na ngayon nakakasapat ang pyudal na sistema ng
industriya, kung saan monopolisado ang produksyong
industriyal ng saradong mga gremyo, para sa lumalaking
hinihingi ng bagong mga pamilihan. Hinalinhan ito ng
sistemang manupaktura. Isinantabi ng panggitnang
uring nagmamanupaktura ang mga maestro-gremyo;
naglaho ang dibisyon sa paggawa sa pagitan ng iba’t
ibang korporadong gremyo sa harap ng dibisyon sa
paggawa sa bawat solong pagawaan.
Samantala, patuloy na lumalaki ang mga pamilihan, at
patuloy na lumalakas ang demand. Kahit na ang mga
tagapagmanupaktura ay hindi na nakasapat. Sa
kalagayang iyon, nirebolusyonisa ng steam at makinarya
ang produksyong industriyal. Hinalinhan ng
dambuhalang modernong industriya ang manupaktura;
hinalinhan ang panggitnang uri sa industriya ng mga
milyunaryo sa industriya, ng mga pinuno ng buu-buong
mga hukbong industriyal, ng modernong burges.
Itinatag ng modernong industriya ang pandaigdigang
pamilihan, na ang pagkakatuklas sa Amerika ang
naghawan ng daan. Nagbigay ang pamilihang ito ng
pagkalaki-laking pagpapaunlad sa komersyo, sa
nabigasyon, sa komunikasyong pangkatihan. Naka-
apekto naman ang pag-unlad na ito sa ekstensyon ng
industriya; at sa tantos na lumawak ang industriya,
komersyo, nabigasyon, at perokaril, sa ganoong tantos
rin umunlad ang burgesya, nagpalaki ng kanyang
kapital, at isinantabi ang bawat uri na minana mula sa
Kapanahunang Midyebal.
37
Kung gayon, makikita natin kung paano ang modernong
burgesya ay produkto mismo ng mahabang proseso ng
pag-unlad, ng isang serye ng mga rebolusyon sa moda
ng produksyon at palitan.
Bawat hakbang sa pag-unlad ng burgesya ay may
kaakibat na katapat na pagsulong sa pulitika sa uring
iyon*. Isang aping uri sa ilalim ng paghahari ng pyudal
na nobilidad, isang armado at naggugubyerno sa sariling
asosasyon ng komunang midyebal 35 : dito, isang
nagsasariling republikang urban (gaya ng sa Italy at
Germany);** doon, isang binubuwisang “ikatlong estate”
ng monarkiya (gaya ng sa France)***; at pagkatapos, sa
yugto ng ganap na pagmamanupaktura, naglilingkod sa
malapyudal o kaya’y absolutong monarkiya bilang
pantapat laban sa nobilidad, at sa katunayan,
panulukang-bato ng dakilang mga monarkiya sa
pangkalahatan—sa wakas, mula nang maitatag ang
Modernong Industriya at ang pandaigdigang pamilihan,
naagaw ng burgesya para sa sarili ang solong paghahari
sa pulitika sa modernong estadong representatibo. Ang
ehekutibo ng modernong estado ay isang komite lamang
para sa pamamahala ng mga usaping komun ng buong
burgesya.
* Sa orihinal na German (edisyong 1848), ang mga salitang
“pagsulong sa pulitika ng uring iyon” ay “pagsulong sa pulitika.”
**Ang mga salitang “(gaya ng sa Italy at Germany)” ay wala sa
orihinal na German.
***Ang mga salitang “(gaya ng sa France)” ay wala sa orihinal na
German.
38
Sa kasaysayan, gumanap ang burgesya ng napakarebo-
lusyonaryong papel.
Saanman nakapangibabaw ang burgesya, winakasan
nito ang lahat ng relasyong pyudal, patriyarkal at
kagiliw-giliw. Walang awa nitong nilagot ang samu’t
saring ugnayang pyudal na naggapos ng tao sa kanyang
“natural na mga panginoon”, at walang iniwang
ugnayan ng tao sa tao liban sa tahasang makasariling
interes, liban sa manhid na “bayad salapi”. Nilunod nito
ang pinakamaluluwalhating kaligayahan ng relihiyosong
kataimtiman, ng kasigasigang kabalyerohan, ng
sentimentalismong pilistino, sa nagyeyelong tubig ng
egotistikong kalkulasyon. Itinumbas nito ang personal
na halaga sa halaga sa palitan, at itinatag ang solo at
pangahas na kalayaan—Malayang Kalakalan—kahalili
ng di mabilang na di mapapawalang-bisang mga
kalayaan. Sa maikling salita, ihinalili nito sa
pagsasamantalang tinatabingan ng mga ilusyong
relihiyoso at pampulitika ang lantaran, walang
kahihiyan, tuwiran at makahayop na pagsasamantala.
Pinawi ng burgesya ang pagkabanal ng lahat ng okupa-
syon na hanggang noo’y iginagalang at tinitingala nang
may pagpipitagan. Ginawa niyang bayarang mga
manggagawa ang manggagamot, ang abogado, ang pari,
ang makata, ang syentipiko.
Inalis ng burgesya sa pamilya ang tabing nitong
sentimental, at ginawang simpleng relasyon sa
pananalapi ang relasyong pampamilya.
39
Ibinunyag ng burgesya kung paano nangyari na ang
malupit na pagpapakita ng lakas sa Kapanahunang
Midyebal na labis na hinahangaan ng mga reaksyunaryo
ay may angkop na kaakibat sa labis na katamaran. Ito
ang unang nagpakita kung ano ang maidudulot ng
aktibidad ng tao. Nakagawa ito ng mga kahahanga-
hangang bagay na lampas-lampas sa mga piramide ng
Ehipto, mga daluyan ng tubig na Romano, at mga
katedral na Gothic; sumuong ito sa mga ekspedisyong
luluma sa lahat ng dating Eksodo ng mga bansa at
krusada.
Hindi makakairal ang burgesya nang hindi palagiang
nirerebolusyonisa ang mga instrumento sa produksyon, at
sa pamamagitan nito, ang mga relasyon sa produksyon, at
kasabay nito, ang buong relasyon ng lipunan. Kabaligtaran
nito, ang pagpapanatili ng lumang mga moda sa
produksyon sa di nagbagong anyo ang unang kundisyon
sa pag-iral para sa lahat ng naunang mga uring industriyal.
Palagiang pagrerebolusyonisa sa produksyon, walang
tigil na panggugulo sa lahat ng kalagayang panlipunan,
walang humpay na kawalang katiyakan at ahitasyon—
ito ang nag-iiba ng kapanahunang burges sa lahat ng
naunang kapanahunan.* Winawalis ang lahat ng pirmi at
tumigas na relasyon, kasama ang lahat ng sinauna at banal
na prehuwisyo at opinyon, at lahat ng bagong nabuo ay
naluluma bago ito manigas. Lahat ng solido** ay nagiging
*Sa edisyong German ng 1890, ang salitang “nauna” ay “iba”.
** Sa orihinal na German, ang salitang “solido” ay “pribilehiyado
at establisado.”
40
hangin, lahat ng sagrado ay nilalapastangan, at sa wakas,
napipilitan ang tao na harapin nang malinaw ang isip ang
kanyang tunay na kalagayan sa buhay at ang kanyang
relasyon sa kanyang kapwa.
Ang burgesya ay hinahabol ng pangangailangan para
sa laging lumalawak na pamilihan para sa kanyang mga
produkto sa buong kalupaan ng daigdig. Dapat
kumanlong ito sa lahat ng dako, manirahan sa lahat ng
dako at magtatag ng kuneksyon sa lahat ng dako.
Sa pamamagitan ng pagsasamantala nito sa pan-
daigdigang pamilihan, binigyan ng burgesya ng
katangiang kosmopolitano ang produksyon at
pagkonsumo sa lahat ng bayan. Sa malaking kasawian
ng mga reaksyunaryo, hinugot nito mula sa mga paa ng
industriya ang pambansang kalupaang kinatatayuan
nito. Lahat ng dating nakatatag na pambansang
industriya ay winasak na o winawasak sa araw-araw.
Pinapaalis sila ng bagong mga industriya, na ang
pagpasok ay nagiging usapin ng buhay at kamatayan
para sa lahat ng sibilisadong bayan; ng mga industriyang
hindi na gumagamit ng katutubong hilaw na materyales,
kundi hilaw na materyales na kinukuha mula sa
pinakamalalayong lugar; ng mga industriyang may mga
produktong kinokonsumo hindi na lamang sa sariling
bayan, kundi sa lahat ng sulok ng daigdig. Kapalit ng
dating mga pangangailangan na tinutugunan ng
produksyon ng bayan, makikita natin ang bagong mga
pangangailangan na humihingi ng mga produkto ng
malalayong kalupaan at klima para sa kanilang
41
katugunan. Kapalit ng lumang lokal at pambansang
seklusyon at kasapatan-sa-sarili, mayroon tayong palitan
sa lahat ng direksyon, at unibersal na interdependensya
ng mga bansa. At tulad ng materyal na produksyon,
ganoon din sa intelektwal na produksyon. Ang mga
likhang intelektwal ng indibidwal na mga bansa ay
nagiging pag-aari ng lahat. Lalong nagiging imposible
ang pambansang pagkamakaisang-panig at kakitiran sa
isip, at mula sa maraming literaturang pambansa at lokal,
lumilitaw ang pandaigdigang literatura.
Hinahatak ng burgesya ang lahat ng bansa, kahit na ang
pinakabarbaro, sa sibilisasyon, sa pamamagitan ng
mabilis na pagpapaunlad sa lahat ng instrumento sa
produksyon, sa pamamagitan ng labis na pinabilis na
pamamaraan ng komunikasyon. Ang murang presyo ng
mga kalakal ang mabibigat na artileriya na
ipinampupwersa nito para pasukuin ang labis na
maigting na pagkamuhi ng mga barbaro sa mga
dayuhan. Pinupwersa nito ang lahat ng bansa na gamitin
ang burges na moda sa produksyon, dahil kung hindi
ay papanaw; pinupwersa nitong ipasok ang tinatawag
nitong sibilisasyon sa kanilang hanay, ibig sabihin, na
sila mismo ay maging burges. Sa maikling salita, nililikha
nito ang isang mundo sa kanyang wangis.
Ipinailalim ng burgesya ang kanayunan sa paghahari ng
kabayanan. Lumikha ito ng pagkalalaking lunsod,
pinalaki nang husto ang populasyon ng kalunsuran kung
ihahambing sa kanayunan, at sa gayo’y iniligtas ang
malaking bahagi ng populasyon mula sa kahangalan ng
42
buhay sa kanayunan. Tulad ng pagpapaasa nito ng
kanayunan sa kabayanan, pinapaasa rin nito ang mga
bayang barbaro at malabarbaro sa mga bayang sibilisado,
ang mga bansa ng mga magsasaka sa mga bansa ng
burges, ang Silangan sa Kanluran.
Lalo pang pinapawi ng burgesya ang kalat-kalat na
katayuan ng populasyon, ng mga kagamitan sa
produksyon, at ng propyedad. Tinipon-tipon nito ang
populasyon, sinentralisa ang mga kagamitan sa
produksyon, at kinonsentra ang propyedad sa iilang
kamay. Ang di maiiwasang bunga nito ay ang sen-
tralisasyon sa pulitika. Ang nagsasarili, o kaya’y
buhaghag na magkakaugnay na mga probinsya, na may
hiwa-hiwalay na interes, mga batas, gubyerno at sistema
ng pagbubuwis, ay pinagsama-sama bilang isang bansa,
na may isang gubyerno, isang kodigo ng mga batas, isang
makauring pambansang interes, isang teritoryo, at isang
taripa sa adwana.
Sa paghahari nitong may sandaan taon pa lamang,
nilikha ng burgesya ang higit na mabibigat at higit na
malalaking pwersa sa produksyon kaysa lahat ng
pinagsama-samang naunang henerasyon. Ang
pagpapailalim ng mga pwersa ng kalikasan sa tao,
makinarya, aplikasyon ng kemistri sa industriya at
agrikultura, nabigasyong steam, perokaril, telegrapong
de kuryente, paglilinang ng buu-buong kontinente para
sa pagsasaka, pagkakanal ng mga ilog, paglitaw mula
sa wala ng buu-buong komunidad—anong siglo sa
nakaraan ang nagkahinuha man lamang na nahihimbing
43
ang gayong mga pwersa sa produksyon sa kandungan
ng paggawang panlipunan?
Nakikita natin kung gayon: nilikha sa pyudal na lipunan
ang mga kagamitan sa produksyon at palitan, na siyang
pundasyon kung saan pinaunlad ng burgesya ang sarili.
Sa isang yugto sa pag-unlad ng mga kagamitan sa
produksyon at palitang ito, hindi na kaugma ang mga
kondisyon kung saan lumilikha at nagpapalitan ang
lipunang pyudal, sa maikling salita, hindi na kaugma ang
organisasyong pyudal ng agrikultura at industriya sa
pagmamanupaktura, sa umunlad nang mga pwersa sa
produksyon*; naging napakaraming tanikala ang mga ito.
Kailangang lansagin ang mga ito; at ang mga ito’y nalansag.
Kapalit ng mga ito, pumasok ang malayang kumpetisyon,
kaakibat ng isang konstitusyon ng lipunan at pulitika na
angkop dito, at ng pangingibabaw sa ekonomya at
pulitika ng uring burges.
Nagaganap ang katulad na kilusan sa ating harapan
mismo. Ang modernong lipunang burges, kasama ng
kanyang mga relasyon sa produksyon, sa palitan at sa
pag-aari, isang lipunang nagpalitaw ng pagkalalaking
kagamitan sa produksyon at palitan, ay tulad ng
mangkukulam na hindi na kayang kontrolin ang mga
kapangyarihan ng daigdig ng engkanto na kanyang
*Sa orihinal na German, nagtatapos dito ang pangungusap.
Sumusunod pagkatapos: “Hinadlangan nito ang produksyon sa
halip na itaguyod ito. Naging napakaraming mga sagka....”
44
binuhay sa pamamagitan ng kanyang mga orasyon. Sa
maraming dekada sa nakaraan, ang kasaysayan ng
industriya at komersyo ay kasaysayan lamang ng
paghimagsik ng modernong mga pwersa sa produksyon
laban sa modernong mga kalagayan sa produksyon,
laban sa mga relasyon sa pag-aari na siyang kondisyon
para sa pag-iral ng burges at ng paghahari nito. Sapat
nang banggitin ang mga krisis sa komersyo na, dahil sa
pana-panahong pagbabalik ng mga ito, ay naghuhusga
sa pag-iral ng buong lipunang burges, at mas
mapanganib sa bawat ulit. Sa mga krisis na ito, pana-
panahong nawawasak ang malaking bahagi hindi
lamang ng umiiral na mga produkto, kundi maging ang
dati nang nalikhang mga pwersa sa produksyon. Sa mga
krisis na ito, sumisiklab ang epidemya na
magmimistulang kabalighuan sa lahat ng naunang
kapanahunan—ang epidemya ng labis na produksyon.
Bigla na lamang matatagpuan ng lipunan ang sarili na
ibinalik sa katayuan ng panandaliang barbarismo;
parang kinitil ng isang taggutom, ng isang unibersal na
digmang mapanalanta, ang suplay ng lahat ng
pangangailangan para mabuhay; nagmimistulang
nawasak ang industriya at komersyo. At bakit? Dahil
may labis na sibilisasyon, labis na panustos sa buhay,
labis na industriya, labis na komersyo. Ang mga pwersa
sa produksyon na nasa kamay ng lipunan ay wala nang
tendensyang itaguyod ang pag-unlad ng mga kalagayan
ng burges na propyedad*; kabaligtaran nito, naging
napakamakapangyarihan nila para sa mga kalagayang
gumagapos sa mga ito, at pagkatapos na pagkatapos na
45
mapangibabawan nila ang mga gapos na ito, dinadala
naman nila ang kaguluhan sa buong lipunang burges at
inilalagay sa panganib ang pag-iral ng burges na
propyedad. Napakakitid ng mga kalagayan ng burges
na lipunan para paglagyan ng yamang likha ng mga ito.
At paano naman pinapangibabawan ng burgesya ang
mga krisis na ito? Sa isang banda, sa pamamagitan ng
pwersadong pagwawasak sa masa ng mga pwersa sa
produksyon; sa kabilang banda, sa pamamagitan ng
pananakop ng bagong mga pamilihan, at sa pama-
magitan ng mas puspusang pagsasamantala ng mga dati.
Ibig sabihin, sa pamamagitan ng paghahawan ng landas
para sa mas malawak at mas mapanirang mga krisis, at
sa pamamagitan ng pagpapakitid sa mga pamamaraan
kung paano iiwasan ang mga krisis na ito.
Ang mga sandatang ginamit ng burgesya para ibagsak
ang pyudalismo ay nakaumang laban sa burgesya
mismo.
Pero hindi lamang pinanday ng burgesya ang mga
sandata na nagdadala ng kamatayan sa kanyang sarili;
pinalitaw rin nito ang mga taong hahawak ng mga
sandatang iyon—ang modernong uring manggagawa—
ang mga proletaryo.
Sa antas na umunlad ang burgesya, ibig sabihin, ang
kapital, sa ganoong antas rin umuunlad ang
proletaryado, ang modernong uring manggagawa—
isang uri ng mga manggagawa na nabubuhay lamang
hanggat makakahanap sila ng trabaho, at nakakahanap
lamang ng trabaho hanggat ang kanilang paggawa ay
46
nakapagpapalaki sa kapital. Ang mga manggagawang
ito, na pwersadong ibenta ang sarili nang tingian, ay
isang kalakal, tulad ng lahat ng ibang artikulong
ipinagbibili, at sa gayon ay tambad sa lahat ng malaking
pagbabagu-bago ng kumpetisyon, sa lahat ng pagbaba
at pagtaas ng pamilihan.
Dahil sa malaganap na paggamit ng makinarya, at sa hatian
sa paggawa, nawala na ang lahat ng indibidwal na
katangian ng trabaho ng mga manggagawa, at bunga nito,
lahat ng halina para sa manggagawa. Nagiging karugtong
siya ng makina, at ang hinihingi sa kanya ay ang
pinakasimple, pinakanakababagot, at pinakamadaling
matutunang gawain lamang. Kung gayon, pigil ang halaga
ng produksyon ng isang manggagawa halos sa kabuuan
sa panustos sa buhay na kinakailangan niya para
makapagtrabaho muli, at para sa propagasyon ng kanyang
lahi. Pero ang presyo ng isang kalakal, at samakatwid, pati
na ng paggawa, 36 ay katumbas ng halaga nito sa
produksyon. Samakatwid, habang lalong nakababagot ang
trabaho, lumiliit ang sahod. Dagdag pa, habang
nadaragdagan ang paggamit ng makinarya at hatian sa
paggawa, tumitindi rin ang bigat ng paggawa, maging sa
pagpapahaba man ng bilang ng oras paggawa, sa
pagpapatindi sa paggawang napipiga sa isang takdang
panahon, o sa mas mabilis na paggana ng makinarya, atbp.
Ang maliit na pagawaan ng patriyarkal na maestro ay
ginawa ng Modernong Industriya na malaking pabrika ng
kapitalistang industriyal. Inorganisa na parang mga
sundalo ang masa ng mga manggagawang pinagsisiksik
47
sa pabrika. Bilang karaniwang mga kawal ng hukbong
industriyal, ipinailalim sila sa kumand ng isang ganap na
hirarkiya ng mga upisyal at sarhento. Hindi lamang sila
mga alipin ng uring burges at ng estadong burges; araw-
araw at oras-oras, sila’y inaalipin ng makina, ng superbisor,
at higit sa lahat, ng indibidwal na burges na
tagapagmanupaktura mismo. Habang mas hayag na
ipinoproklama ng despotismong ito na tubo ang kanyang
pinakalayon, ito’y mas nagiging hamak, kamuhi-muhi at
nakasasakit ng loob.
Habang mas mababa ang antas ng kasanayan at lakas
na kinakailangan sa manwal na paggawa, sa ibang salita,
habang mas umuunlad ang modernong industriya,
lalong nahahalinhan ang paggawa ng kalalakihan ng
paggawa ng kababaihan*. Wala nang anumang
natatanging kabuluhang panlipunan ang pagkakaiba sa
edad at kasarian para sa uring manggagawa. Ang lahat
ay mga instrumento ng paggawa, na mas mura o mas
mahal gamitin, ayon sa edad at kasarian ng mga ito.
Sa sandaling matanggap ng mga manggagawa ang
kanyang sahod sa salapi, at pansamantalang natatapos
ang pagsasamantala ng tagapagmanupaktura,
sinasagpang na siya ng ibang bahagi ng burgesya, ang
maylupa, ang may tindahan, ang may sanglaan, atbp.
*Sa unang edisyong “German ng Pebrero 1848, ang mga
salitang “ nahahalinhan ng sa kababaihan” ay “nahahalinhan ng
sa kababaihan at bata.”
48
Ang nakabababang saray ng panggitnang uri—ang
maliliit na magtitingi, may tindahan, at retiradong mga
artisano sa kalahatan, ang mga tagayaring kamay at
magsasaka—lahat ng ito’y lumulubog sa katayuang
proletaryado, sa bahagi dahil ang kanilang maliit na
kapital ay hindi sapat para sa laki ng antas ng paggana
ng Modernong Industriya, at napapalis sa kumpetisyon
sa malalaking kapitalista, at sa bahagi dahil nawawalan
ng halaga ang espesyalisadong kasanayan ng bagong
mga pamamaraan sa produksyon. Sa gayon, nirerekluta
ang proletaryado mula sa lahat ng uri ng populasyon.
Nagdaraan ang proletaryado sa iba’t ibang yugto ng pag-
unlad. Sa pagsilang nito ay nagsisimula ang tunggalian
nito sa burgesya. Sa simula, ang pakikibaka ay isinasa-
gawa ng indibidwal na mga manggagawa, pagkatapos, ng
mga manggagawa ng isang pabrika, pagkatapos, ng mga
operatiba ng isang sangay ng industriya sa isang lokalidad
laban sa indibidwal na burges na tuwirang nagsasamantala
sa kanila. Itinutuon nila ang kanilang atake hindi laban sa
burges na kalagayan sa produksyon, kundi laban sa mga
instrumento ng produksyon mismo*; winawasak nila ang
inangkat na mga kasangkapan na nakikipagkumpitensya
sa kanilang paggawa, winawasak nila ang makinarya,
sinusunog nila ang mga pabrika, tinatangka nilang
pwersahang ipanumbalik ang naglahong katayuan ng
manggagawa ng Kapanahunang Midyebal.
* Sa orihinal na German, ang pangungusap na ito ay: “Itinutuon
nila ang kanilang atake hindi lamang laban sa burges na kalagayan
ng produksyon kundi....”
49
Sa yugtong ito, ang mga manggagawa ay bumubuo pa
ng hiwa-hiwalay na masang kalat-kalat sa buong bayan,
at hati-hati ng kanilang mutwal na kumpe-tisyon. Kung
may lugar mang nagkakaisa sila para magbuo ng mas
masinsing organisasyon, hindi pa ito resulta ng sarili
nilang aktibong pagkakaisa, kundi ng pagkakaisa ng
burgesya, na isang uri na pwersadong pakilusin ang
buong proletaryado para matamo ang sariling mga
layunin sa pulitika, at dagdag pa, may kakayahang gawin
iyon sa isang panahon. Samakatwid, sa yugtong ito, hindi
nilalabanan ng mga proletaryo ang kanilang mga
kaaway, kundi ang mga kaaway ng kanilang mga
kaaway, ang mga labi ng absolutong monarkiya, ang mga
maylupa, ang di industriyal na burges, ang petiburges.
Sa gayon, ang buong istorikong kilusan ay nakakonsentra
sa mga kamay ng burgesya; bawat tagumpay na
natatamo sa gayon ay isang tagumpay para sa burgesya.
Pero sa pag-unlad ng industriya, hindi lamang lumalaki
ang bilang ng proletaryado; nakokonsentra ito sa mas
malalaking bilang, lumalakas ito, at higit nitong
nadarama ang lakas na iyon. Ang iba’t ibang interes at
kondisyon ng buhay sa hanay ng proletaryado ay higit
na napapantay-pantay sa antas na pinapawi ng
makinarya ang lahat ng pag-iiba ng paggawa, at sa halos
lahat ng lugar, pinaliliit ang sahod sa iisang mababang antas.
Dahil sa papalaking kumpetisyon sa hanay ng burges, at ang
ibinubunga nitong mga krisis sa komersyo, lalong nagiging
pabagu-bago ang sahod ng mga manggagawa. Lalong
nawawalan ng katiyakan ang kanilang kabuhayan dahil
50
sa higit na pag-unlad ng makinarya na tuluy-tuloy na
bumibilis ang pag-unlad; ang mga salpukan sa pagitan ng
indibidwal na mga manggagawa at indibidwal na burges
ay higit na nagkakaroon ng katangian ng salpukan sa pagitan
ng dalawang uri. Dahil sa gayon, nagsisimulang magbuo ng
mga kumbinasyon (mga unyon)* ang mga manggagawa
laban sa burges; nagsasama-sama sila para panatilihin ang
antas ng sahod; nagtatatag sila ng permanenteng mga samahan
upang antemano’y paghandaan ang pana-panahong
paghihimagsik na ito. Doon at dito, humahantong ang
labanan sa mga riot.
Paminsan-minsan, matagumpay ang mga manggagawa,
pero panandalian lamang. Ang tunay na bunga ng
kanilang pakikipagsagupa ay wala sa kagyat na resulta,
kundi sa laging lumalaking unyon ng mga mang-
gagawa. Natutulungan ang unyong ito ng maunlad na
pamamaraan ng komunikasyon na nililikha ng
Modernong Industriya, at nakapag-uugnay ng mga
manggagawa ng iba’t ibang lokalidad sa isa’t isa. Ito
mismong ugnayang ito ang kinakailangan para
sentralisahin ang maraming lokal na pakikibaka, na
iisa ang katangian ng lahat, bilang pambansang
tunggalian sa pagitan ng mga uri. Pero bawat tunggalian
sa uri ay isang pampulitikang tunggalian. At ang
pagkakaisang iyon, na nangailangan ng ilang siglo ang
mga burgher ng Kapanahunang Midyebal para matamo,
dala ng kanilang miserableng mga haywey, ay makakamit
* Ang mga salitang “(mga unyon)”* ay wala sa orihinal na German.
51
ng modernong manggagawa sa loob ng ilang taon, salamat sa
perokaril.
Ang organisasyong ito ng mga manggagawa bilang isang
uri, at bunga nito, bilang isang pampulitikang partido, ay
patuloy na nagugulong muli ng kumpetisyon sa hanay ng
mga manggagawa mismo. Pero lagi itong nagbabangong
muli, na mas malakas, mas matatag, at mas
makapangyarihan. Ipinupwersa nito ang lehislatibong
pagkilala sa partikular na mga interes ng mga manggagawa
sa pamamagitan ng pagsasamantala sa mga dibisyon sa
hanay ng burgesya mismo. Sa gayon, napagtibay ang
panukalang batas sa sampung oras na paggawa sa England.
Sa pangkalahatan, naisusulong sa maraming paraan ng
mga salpukan sa pagitan ng mga uri ng lumang lipunan
ang proseso ng pag-unlad ng proletaryado. Nahahatak
ang burgesya sa isang palagiang pakikitunggali. Noong
una, laban sa aristokrasya; pagkatapos, laban sa mga
bahagi ng burgesya mismo na ang interes ay naging
antagonistiko sa pagsulong ng industriya; at sa lahat ng
panahon laban sa burgesya ng ibang mga bayan. Sa lahat
ng labanang ito, napipilitan siyang manawagan sa
proletaryado, na humingi ng tulong, at sa gayon hatakin
ito sa larangan ng pulitika. Samakatwid, ang burgesya
mismo ang nagbibigay sa proletaryado ng sarili nitong
mga elemento ng edukasyong pampulitika at
pangkalahatan*, sa madaling salita, sinasangkapan nito
* Sa orihinal na German, ang mga salitang “mga elemento ng
edukasyong pampulitika at pangkalahatan ay “mga elemento ng
edukasyon.”
52
ang proletaryado ng mga sandata para sa pakikibaka
laban sa burgesya.
Dagdag pa, gaya ng nakita na natin, buu-buong seksyon ng
naghaharing uri ay naitutulak sa proletaryado sa
pamamagitan ng pagsulong ng industriya, o sa
pinakamenos, namimiligro sa kanilang kalagayan sa
pamumuhay. Nakapagbibigay rin ang mga ito sa mga
manggagawa ng sariwang mga elemento ng pagkamulat
at progreso**.
Panghuli, sa panahon na nalalapit ang tunggalian sa uri
sa mapagpasyang sandali, nagkakaroon ng napakarahas
at lantarang katangian ang pagsulong ng disolusyon na
nagaganap sa loob ng naghaharing uri, sa katunayan sa
buong saklaw ng lumang lipunan, kung kaya’t ang isang
maliit na seksyon ng naghaharing uri ay humihiwalay
at sumasama sa rebolusyonaryong uri, ang uring tangan
ang kinabukasan sa kanyang mga kamay. Samakatwid,
gaya ng pagpanig ng isang seksyon ng nobilidad sa
burgesya sa isang mas maagang yugto, ngayon nama’y
isang bahagi ng burgesya ay pumapanig sa proletaryado,
at sa partikular, isang bahagi ng mga ideolohistang
burges na nakaangat sa antas na nauunawaan sa teorya
ang istorikong kilusan sa kabuuan.
Sa lahat ng uri na nakakaharap ngayon ng burgesya,
tanging ang proletaryado ang tunay na rebolusyona-
* Sa orihinal na German, ang mga salitang “sariwang mga
elemento ng pagkamulat at progreso” ay “masa ng mga
elementong pang-edukasyon”.
53
ryong uri. Ang ibang mga uri ay naaagnas at sa kahuli-
huliha’y naglalaho sa harap ng Modernong Industriya;
ang proletaryado naman ay ang kanyang espesyal at
esensyal na produkto.
Ang nakabababang panggitnang uri, ang maliit na
tagapagmanupaktura, ang may tindahan, ang artisano,
ang magsasaka – lahat ng ito’y nakikibaka laban sa
burgesya para iligtas mula sa paglalaho ang kanilang
pag-iral bilang mga bahagi ng panggitnang uri. Kung gayon,
hindi sila rebolusyonaryo kundi konserbatibo. Higit pa dito,
sila’y reaksyunaryo, dahil hangad nilang pabalikin ang
gulong ng kasaysayan. Kung nagkataon mang sila’y
rebolusyonaryo, ganoon sila dahil lamang sa napipintong
paglipat nila tungo sa proletaryado; samakatwid,
ipinagtatanggol nila hindi ang kanilang kasalukuyan, kundi
ang kanilang hinaharap na interes; iniiwan nila ang sariling
paninindigan at inilalagay ang sarili sa paninindigan ng
proletaryado.
Maaaring doo’t dito’y mahatak sa kilusan ng proletaryong
rebolusyon ang “mapanganib na uri”, ang latak* ng
lipunan,ang pasibong nabubulok na masa na nilaglag ng
pinakamabababang saray ng lumang lipunan; gayunman,
mas higit itong ihinahanda ng kanyang kalagayan sa
pamumuhay para sa papel na bayarang kasangkapan ng
reaksyunaryong intriga.
Ang panlipunang kalagayan ng lumang lipunan ay halos
natabunan na para sa proletaryado. Walang propyedad
* Sa orihinal na German, “ang ‘mapanganib na uri’, ang latak ng
lipunan” ay “ang lumpenproletaryado.”
54
ang proletaryo; ang kanyang relasyon sa asawa’t mga
anak ay walang anumang pagkakatulad sa burges na
relasyon sa pamilya; inalisan siya ng paggawang
modernong industriya at ng modernong pagpapailalim
sa kapital, ng lahat ng bahid ng pambansang katangian,
ganoon sa England tulad sa France, sa Amerika tulad ng
Germany. Para sa kanya, ang batas, moralidad, at
relihiyon ay napakaraming burges na perhuwisyo na
pinagkukublihan para sa ambus ng ganoon ding
karaming burges na interes.
Ang lahat ng naunang uri na nangibabaw ay nagsikap
na patatagin ang natamo na nilang katayuan sa
pamamagitan ng pagpapailalim ng lipunan sa
pangkalahatan sa kanilang mga kondisyon sa
apropriyasyon. Hindi magiging mga amo ng produk-
tibong mga pwersa ng lipunan ang mga proletaryo liban
kung papawiin ang kanilang sariling lumang moda ng
apropriyasyon, at sa gayon, pati lahat ng ibang naunang
moda ng apropriyasyon. Wala silang sariling pag-aaring
kailangang tiyakin at patatagin; ang kanilang misyon ay
wasakin ang lahat ng naunang garantiya at pagtitiyak
sa indibidwal na pag-aari.
Lahat ng naunang istorikong kilusan ay kilusan ng mga
minorya, o para sa interes ng mga minorya. Ang
proletaryong kilusan ay ang mulat sa sarili* at
independyenteng kilusan ng napakalawak na mayorya,
sa interes ng napakalawak na mayorya. Ang
* Ang salitang “mulat sa sarili” ay wala sa orihinal na German.
55
proletaryado, ang pinakamababang saray ng ating
kasalukuyang lipunan, ay hindi makakakilos, hindi
makakabangon kung hindi ipupukol sa hangin ang
buong nakadagan na saray ng upisyal na lipunan.
Kahit hindi sa sustansya, pero sa anyo, sa una’y ang
pakikibaka ng proletaryado laban sa burgesya ay isang
pambansang pakikibaka. Mangyari pa, una sa lahat,
dapat ipagwagi ng proletaryado ng bawat bayan ang
laban sa sarili nitong burgesya.
Sa paglalarawan sa pinakapangkalahatang mga yugto
ng pag-unlad ng proletaryado, binaybay natin ang
humigit-kumulang kubling digmaang sibil na nagaganap
sa loob ng umiiral na lipunan, hanggang sa antas na
sumisiklab ang digma sa hayag na rebolusyon, at kung
saan inilalatag ng marahas na pagbabagsak sa burgesya
ang pundasyon para sa paghahari ng proletaryado.
Hanggang sa panahong ito, gaya ng nakita na natin,
nakabatay ang lahat ng anyo ng lipunan sa antagonismo
ng mapang-api at inaaping mga uri. Pero para mang-api
ng isang uri, dapat tiyakin ang ilang kondisyon para dito
kung saan, sa pinakaminimo’y maipagpapatuloy naman
nito ang pag-iral na parang alipin. Sa panahon ng
pagkatimawa, inangat ng timawa ang sarili sa pagiging
kasapi ng komuna, tulad ng nagawa ng petiburges na
umunlad bilang burges sa ilalim ng paghahari ng pyudal
na absolutismo. Kabaligtaran nito, sa halip na umunlad sa
pag-unlad ng industriya, ang modernong manggagawa
ay palalim nang palalim na lumulubog sa kalagayang mas
56
mababa sa pag-iral ng sarili niyang uri. Nagiging pulubi
siya, at mas mabilis na umuunlad ang pamumulubi kaysa
populasyon at kayamanan. At dito, lumilinaw na hindi na
karapat-dapat na maging naghaharing uri ang burgesya sa
lipunan, at ipataw ang mga kondisyon ng pag-iral nito sa
lipunan bilang batas na nangingibabaw sa lahat. Hindi ito
karapat-dapat maghari dahil wala itong kakayahang tiyakin
ang pag-iral para sa kanyang alipin sa loob ng kanyang
pagka-alipin, dahil wala siyang magagawa kundi hayaan
ang manggagawang dumausdos sa kalagayang iyon, na
kailangang pakainin niya ang manggagawa sa halip na siya
ang palamunin nito. Hindi na makakapamuhay ang
lipunan sa ilalim ng burgesyang ito; sa madaling salita, ang
pag-iral nito ay hindi na tumutugma sa lipunan.
Ang esensyal na mga kondisyon para sa pag-iral at para
sa paghahari ng uring burges ay ang pormasyon at
pagpapalaki ng kapital*; ang kondisyon para sa kapital
ay ang sahurang paggawa.
Eksklusibong nakasalalay ang sahurang paggawa sa
kumpetisyon sa hanay ng mga manggagawa. Ihinahalili
ng pagsulong ng industriya, na ang imboluntaryong
promotor ay ang ang burgesya, sa pagkakahiwalay ng mga
manggagawa dahil sa kumpetisyon ang rebolusyonaryong
kombinasyon dahil sa asosasyon. Samakatwid, inaalis ng
pag-unlad ng Modernong Industriya mismo ang
* Sa orihinal na German, ganito ang pangungusap na ito: “Ang
esensyal na kondisyon para sa pag-iral, at para sa paghahari ng
uring burges, ay ang akumulasyon ng kayamanan sa mga kamay
ng pribadong indibidwal, ang pormasyon at awgmentasyon....”
57
pinakapundasyon kung saan nakasalalay ang paglikha at
apropriyasyon ng burgesya sa mga produkto. Higit sa lahat,
ang nililikha kung gayon ng burgesya ay ang mga
tagahukay sa sarili nitong libingan. Kapwa tiyak ang
kanyang pagbagsak at ang tagumpay ng proletaryado.
II
Ang mga Manggagawa at mga Komunista
Ano ang ugnayan ng mga Komunista sa mga
manggagawa sa kabuuan?
Hindi nagbubuo ang mga Komunista ng hiwalay na
partido na salungat sa ibang mga partido ng uring
manggagawa.
Wala silang interes na hiwalay at bukod sa interes ng
proletaryado sa kabuuan.
Hindi sila nagtatakda ng anumang sariling sektaryang*
prinsipyo kung saan hinuhubog at hinuhulma ang
proletaryong kilusan.
Ang mga Komunista ay naiiba mula sa ibang mga partido
ng uring manggagawa sa sumusunod lamang: (1) Sa mga
pambansang pakikibaka ng mga manggagawa ng iba’t
ibang bayan, inilalahad at ipinauuna nila ang mga interes
58
na komun ng buong proletaryado, na independyente sa
lahat ng nasyunalidad. (2) Sa iba’t ibang yugto ng pag-
unlad na kailangang daanan ng pakikibaka ng uring
manggagawa laban sa burgesya, sa lahat ng pagkakataon
at sa lahat ng dako, kinakatawan nila ang interes ng
kilusan sa kabuuan.
Samakatwid, ang mga Komunista sa isang banda, sa
praktika, ay ang pinakaabante at pinakamatatag na
seksyon ng mga partido ng uring manggagawa ng lahat
ng bayan, ang seksyong nagsusulong sa lahat ng ibang
seksyon; sa kabilang banda, sa teorya, may bentahe sila
sa malawak na masa ng proletaryado dahil malinaw
nilang nauunawaan ang mga linya ng pagsulong, ang
mga kondisyon, at ang ultimong pangkalahatang resulta
ng proletaryong kilusan.
Ang kagyat na layunin ng mga Komunista ay kapareho
ng lahat ng ibang proletaryong partido: ang pagbubuo
ng proletaryado bilang isang uri, ang pagbabagsak sa
pangingibabaw ng burgesya, at ang pag-agaw ng
proletaryado sa kapangyarihang pampulitika.
Ang mga teoretikal na kongklusyon ng mga Komunista
ay hinding-hindi nakabatay sa mga ideya o prinsipyo
na inimbento, o tinuklas, ng tagarepormang ito o iyon
na gustong maging unibersal.
Sa karaniwang salita, inilalahad lamang nila ang aktwal na
mga relasyon na lumilitaw mula sa umiiral na tunggalian sa
* Sa orihinal na German, ang salitang “sektaryan” ay “espesyal”.
59
uri, mula sa isang istorikong kilusan na nagaganap sa ating
harapan mismo. Ang abolisyon ng umiiral na relasyon sa
pag-aari ay hinding-hindi isang natatanging katangian ng
komunismo.
Lahat ng relasyon sa pag-aari sa nakaraan ay patuloy na
napailalim sa istorikong pagbabago bunga ng pagbabago
sa istorikong mga kalagayan.
Halimbawa, pinawi ng Rebolusyong Pranses ang pyudal
na propyedad pabor sa burges na propyedad.
Ang naiibang katangian ng komunismo ay hindi ang
abolisyon ng pag-aari sa pangkalahatan, kundi ang
abolisyon ng burges na pag-aari. Pero ang modernong
pribadong pag-aaring burges ang huli at pinakaganap
na ekspresyon ng sistema ng paglilikha at apropriyasyon
ng produkto na nakabatay sa makauring antagonismo,
sa pagsasamantala sa marami ng iilan*.
Sa ganitong pakahulugan, maaaring lagumin ang teorya
ng mga Komunista sa iisang pangungusap: abolisyon ng
pribadong pag-aari.
Inaalipusta kaming mga Komunista na naghahangad na
pawiin ang karapatan na personal na makapag-angkin
ng propyedad bilang bunga ng sariling paggawa ng tao,
at sinasabing ang propyedad na ito ay pundasyon ng
lahat ng personal na kalayaan, aktibidad at kasarinlan.
* Sa orihinal na German, ang mga salitang “pagsasamantala sa
marami ng iilan” ay “ang pagsasamantala sa ilan ng iba pa.”
60
Pinaghirapan, nabili, pinagtipunang propyedad! Ang ibig
ba ninyong sabihin ay ang propyedad ng maliliit na artisano
at ng maliliit na magsasaka, isang anyo ng propyedad na
nauna sa anyong burges? Walang pangangailangang
pawiin iyon; sa malaking antas, winasak na iyon ng pag-
unlad ng industriya, at patuloy pa itong winawasak
araw-araw.
O ang ibig mong sabihin ay ang modernong burges na
pribadong pag-aari?
Pero lumilikha ba ang sahurang paggawa ng anumang
pag-aari para sa manggagawa? Wala ni katiting. Nililikha
nito ang kapital, ibig sabihin, ang tipo ng propyedad na
nagsasamantala sa sahurang paggawa, at hindi
mapapalaki maliban sa mga kalagayan ng pagluluwal
ng bagong suplay ng sahurang paggawa para sa
panibagong pagsasamantala. Sa kasalukuyang anyo nito,
nakabatay ang propyedad sa antagonismo ng kapital at
sahurang paggawa. Suriin natin ang magkabilang panig
ng antagonismong ito.
Ang pagiging kapitalista ay hindi pagtatamo ng isang
purong personal na katayuan sa produksyon lamang,
kundi isang panlipunang katayuan sa produksyon. Ang
kapital ay isang produktong kolektibo, at sa
pamamagitan lamang ng nagkakaisang pagkilos ng
maraming myembro, hindi, sa kahuli-hulihan, sa
pamamagitan lamang ng nagkakaisang pagkilos ng lahat
ng myembro ng lipunan maaari itong mapagana.
61
Kung gayon, ang kapital ay hindi lamang personal na
kapangyarihan, isa itong kapangyarihang panlipunan.
Kung gayon, kapag ginagawang pag-aaring komun ang
kapital, kapag ginagawa itong pag-aari ng lahat ng
myembro ng lipunan, hindi itinatransporma ang personal
na pag-aari sa pamamagitan nito bilang panlipunang
pag-aari. Ang katangiang panlipunan lamang ng pag-
aari ang binabago. Nawawala ang makauring katangian
nito.
Dumako naman tayo sa sahurang paggawa.
Ang karaniwang presyo ng sahurang paggawa ay ang
minimum na sahod, ibig sabihin, ang kabuuan ng mga
panustos sa buhay na absolutong rekisito para halos
mapanatili na lamang na buhay ang manggagawa bilang
manggagawa. Kung gayon, ang nakukuha ng sahurang
manggagawa sa pamamagitan ng kanyang paggawa ay
sumasapat lamang para pahabain at muling likhain ang
kalagayang halos mabuhay lamang. Hinding-hindi
namin nilalayon na pawiin ang personal na
apropriyasyong ito ng mga produkto ng paggawa, isang
apropriyasyon na ginagawa para sa pagmementina at
reproduksyon ng buhay ng tao, na hindi nag-iiwan ng
sarplas na magagamit para kontrolin ang paggawa ng
iba. Ang tanging hangad naming pawiin ay ang
miserableng katangian ng apropriyasyong ito, kung saan
nabubuhay lamang ang manggagawa para palakihin ang
kapital, at hinahayaang mabuhay hangga’t
kinakailangan lamang ito ng interes ng naghaharing uri.
62
Sa lipunang burges, ang buhay na paggawa ay isa lamang
pamamaraan para palakihin ang nakaimbak na paggawa.
Sa lipunang komunista, ang nakaimbak na paggawa ay
isa lamang paraan para palawakin, payamanin at
paunlarin ang buhay ng manggagawa.
Kung gayon, sa lipunang burges, dinodomina ng
nakaraan ang kasalukuyan; sa lipunang komunista,
dinodomina ng kasalukuyan ang nakaraan. Sa lipunang
burges, ang kapital ay independyente at may
indibidwalidad, habang ang buhay na tao ay
dependyente at walang indibidwalidad.
Ang pagpawi sa ganitong katayuan ay tinatawag ng burges
na abolisyon ng indibidwalidad at kalayaan! Tama nga iyon.
Walang dudang nilalayon ang abolisyon ng burges na
indibidwalidad, burges na independensya, at burges na
kalayaan.
Ang kahulugan ng kalayaan, sa ilalim ng kasalukuyang
kalagayan ng produksyong burges, ay malayang
kalakalan, malayang pagbebenta at pamimili.
Pero kung mawawala ang pagbebenta at pamimili,
mawawala rin ang malayang pagbebenta at pamimili.
Ang usap-usapan tungkol sa malayang pagbebenta at
pamimili, at lahat ng ibang “matatapang na pananalita”
ng ating burges tungkol sa kalayaan sa pangkalahatan
ay may kahulugan, kung mayroon man, kung itatapat
lamang sa restriktadong pagbebenta at pamimili at sa
restriktadong mga komersyante ng Kapanahunang
Midyebal, ngunit walang kahulugan kung itatapat sa
63
komunistang abolisyon ng pagbebenta at pamimili, o ng
mga kalagayan ng produksyong burges, at sa
komunistang abolisyon ng burgesya mismo.
Kinikilabutan kayo sa paglalayon naming pawiin ang
pribadong pag-aari. Pero sa inyong umiiral na lipunan,
pinapawi na ang pribadong pag-aari para sa siyam sa
bawat sampu ng populasyon; ang pag-iral nito para sa
iilan ay bukod-tanging dahil hindi ito umiiral sa mga
kamay ng siyam sa bawat sampung iyon. Ikinagagalit
ninyo sa amin, kung gayon, ang paglalayong pawiin ang
isang anyo ng pag-aari, na ang kinakailangang kondisyon
naman para makairal ay ang kawalan ng anumang pag-
aari para sa napakalaking mayorya ng lipunan.
Sa madaling salita, ikinagagalit ninyo sa amin ang
paglalayong pawiin ang inyong pag-aari. Ganoon nga;
iyan mismo ang aming nilalayon.
Sa sandaling hindi na magagawang kapital, salapi o upa
ang paggawa, hindi na maaaring gawing isang
kapangyarihang panlipunan na pwedeng monopolisahin,
ibig sabihin, sa sandaling hindi na magagawang burges
na pag-aari o kapital* ang indibidwal na pag-aari, sa
sandaling iyon, ayon sa inyo, naglalaho ang
indibidwalidad.
Samakatwid, dapat aminin ninyo na ang ibig ninyong
sabihin sa “indibidwal” ay walang iba kundi ang burges
na tao, ang panggitnang uring may-ari ng propyedad.
* Ang salitang “kapital” ay wala sa orihinal na German.
64
Dapat ngang kalusin at gawing imposible ang ganitong
tao.
Hindi inaalisan ng Komunismo ang sinuman ng
kapangyarihang angkinin ang mga produkto ng lipunan;
ang tanging ginagawa nito ay alisan siya ng
kapangyarihan na angkinin ang paggawa ng iba sa
pamamagitan ng ganoong apropriyasyon.
Itinututol na sa abolisyon ng pribadong pag-aari, titigil
ang lahat ng pagtatrabaho, at mangingibabaw sa atin ang
unibersal na katamaran.
Sang-ayon sa ganitong pangangatwiran, dapat matagal
nang nabulok ang lipunang burges dahil sa tahasang
katamaran; dahil ang mga myembro nito na nagtatrabaho
ay walang naaangkin, at ang mga nakakaangkin ng
anupaman ay hindi nagtatrabaho. Ang kabuuan ng
pagtutol na ito ay isa lamang ekspresyon ng sumusunod
na tautolohiya: hindi na maaaring magkaroon ng
sahurang paggawa kung wala nang kapital.
Lahat ng pagtutol na iniuupat laban sa komunistikong
moda sa paglikha at apropriyasyon ng materyal na
mga produkto, ay iniuupat sa gayon ding paraan laban
sa komunistikong moda sa paglikha at apropriyasyon
ng mga produktong intelektwal. Katulad ng ang
paglalaho ng makauring pag-aari para sa burges ay ang
paglalaho ng produksyon mismo, ganoon din, para sa
kanya, ang paglalaho ng makauring kultura ay katumbas
ng paglalaho ng lahat ng kultura.
65
Para sa napakalaking mayorya, ang kulturang iyon, na
ipinanaghoy ng burges ang paglalaho, ay isang simpleng
pagsasanay na kumilos na parang makina.
Gayunman, huwag na kayong makipagtalo sa amin
hanggang nilalapat ninyo sa aming nilalayong abolisyon
ng burges na pag-aari ang pamantayan ng inyong burges
na mga ideyang kalayaan, kultura, batas, atbp. Ang mga
ideya ninyo mismo ay iniluwal lamang ng mga
kondisyon ng inyong burges na produksyon at burges
na pag-aari, gaya ng ang inyong sistema ng batas ay
kapasyahan lamang ng inyong uri na ginawang batas
para sa lahat, isang kapasyahan na ang esensyal na
katangian at direksyon ay itinatakda ng mga kalagayan
sa ekonomya ng pag-iral ng inyong uri.
Ang makasariling maling kuru-kuro na nagtutulak sa
inyong itransporma bilang eternal na mga batas ng
kalikasan at pangangatwiran ang mga anyong
panlipunan na iniluluwal ng inyong kasalukuyang moda
sa produksyon at anyo ng pag-aari—istorikong mga
relasyon na lumilitaw at naglalaho sa pag-unlad ng
produksyon—katulad ninyo, ang maling kuru-kurong ito
ay maling kuru-kuro ng lahat ng naghaharing uri na nauna
sa inyo. Ang inyong malinaw na nakikita sa kaso ng
sinaunang pag-aari, ang inyong inaamin sa kaso ng
pyudal na pag-aari, mangyari pa, ay hindi ninyo
pwedeng aminin sa kaso ng inyong sariling burges na
anyo ng pag-aari.
66
Abolisyon ng pamilya! Kahit na ang pinakaradikal ay
nag-iinit ang ulo sa napakasamang panukalang ito ng
mga Komunista.
Sa anong pundasyon nakabatay ang kasalukuyang
pamilya, ang pamilyang burges? Sa kapital, sa pribadong
tubo. Sa kanyang buung-buong anyo, umiiral lamang
ang pamilyang ito sa hanay ng burgesya. Pero ang
katapat ng katayuang ito ay ang halos kawalan ng
pamilya sa hanay ng mga manggagawa, at sa
prostitusyong publiko.
Mangyari pa’y maglalaho ang pamilyang burges kapag
maglaho ang katapat nito, at kapwa’y maglalaho sa
paglalaho ng kapital.
Ibinibintang ba ninyo sa amin na gusto naming itigil ang
pagsasamantala sa mga bata ng kanilang mga magulang?
Inaamin namin ang krimeng ito.
Pero, ayon sa inyo, winawasak namin ang pinakasagrado
sa mga relasyon kung ihahalili natin sa edukasyong
pantahanan ang edukasyong panlipunan.
At ang inyong edukasyon! Hindi ba iyo’y panlipunan
rin, at itinatakda ng mga kalagayang panlipunan kung
saan kayo’y nagbibigay ng edukasyon, ng interbensyon
ng lipunan, tuwiran man o di tuwiran, sa pamamagitan
ng mga paaralan, atbp.? Hindi sinadya ng mga
Komunista ang interbensyon ng lipunan sa edukasyon;
ang nilalayon lamang nila ay baguhin ang katangian ng
interbensyong iyon, at iligtas ang edukasyon mula sa
impluwensya ng naghaharing uri.
67
Ang burges na satsat tungkol sa pamilya at edukasyon,
tungkol sa sagradong relasyon ng mga magulang at bata,
ay lalong nagiging kasuklam-suklam sa higit na
paglalansag sa ugnayang pampamilya sa hanay ng mga
manggagawa, at ang kanilang mga anak ay nagiging
simpleng mga artikulo ng komersyo at mga instrumento
ng paggawa dahil sa tulak ng Modernong Industriya.
Pero pasisimulan ninyong mga Komunista ang
komunidad ng kababaihan, sabay-sabay na hiyaw ng
burgesya.
Ang nakikita ng burges sa kanyang asawa ay isa lamang
instrumento sa produksyon. Naririnig niya na ang mga
instrumento sa produksyon ay gagamitin nang komun,
at mangyari pa, walang ibang kongklusyon siyang
mahalaw liban sa ang kapalarang komun ng lahat ang
siya ring mangyayari sa kababaihan.
Wala siya ni anumang hinala na ang tunay na punto na
nilalayon ay ang pagpawi sa katayuan ng kababaihan
bilang mga instrumento sa produksyon lamang.
Dagdag pa, wala nang mas katawa-tawa pa sa mapag-
malinis na indignasyon ng ating burges sa komunidad
ng kababaihan, na sa pagkukunwa nila’y hayagan at
upisyal na itatatag ng mga Komunista. Hindi na
kailangang pasimunuan ng mga Komunista ang
malayang pagmamahalan; umiral na ito sa mula’t sapul.
Hindi nakukuntento sa kalagayang nasa ilalim ng
kapangyarihan nila ang mga asawa at anak na babae ng
kanilang manggagawa, huwag nang banggitin pa ang
68
karaniwang mga puta, siyang-siya pa ang ating burges sa
pang-aakit sa asawa ng isa’t isa.
Sa katunayan, ang burges na kasal ay isang sistema ng
mga asawang komun at sa gayon, sa kasagaran, ang
maaaring ikagalit sa mga Komunista ay gusto nilang
pasimulan, kahalili ng ipokritong ikinukubling sistema,
ang isang hayagang ligalisadong sistema ng malayang
pagmamahalan. Sa kabuuan, malinaw na sa abolisyon
ng kasalukuyang sistema ng produksyon, magiging
kaakibat ang abolisyon ng malayang pagmamahalan na
iniluluwal ng sistemang iyon, ibig sabihin, ng
prostitusyon, kapwa publiko at pribado.
Dagdag pa, ikinagagalit sa mga Komunista ang
paghahangad na pawiin ang mga bayan at nasyunalidad.
Walang bayan ang mga manggagawa. Hindi natin
mababawi sa kanila ang bagay na wala sila. Dahil una
sa lahat, dapat makamit ng proletaryado ang
pangingibabaw sa pulitika, dapat umangat bilang
namumunong uri ng bansa*, dapat itatag ang sarili bilang
siyang bansa, hanggang sa antas na iyon, ito mismo’y
pambansa, pero hindi sa burges na pakahulugan ng
salita.
Araw-araw, pawala nang pawala ng mga pagkakaiba at
antagonismong pambansa sa pagitan ng mga
mamamayan dahil sa pag-unlad ng burgesya, sa
kalayaan ng komersyo, sa pandaigdigang pamilihan, sa
* Sa orihinal na German, ang mga salitang “ang namumunong uri
ng bansa” ay “ang pambansang uri”.
69
unipormidad sa moda ng produksyon at sa kondisyon
sa buhay na nakabatay dito.
Idudulot ng pangingibabaw ng proletaryado ang mas
mabilis na paglaho ng mga ito. Ang nagkakaisang
pagkilos ng nangungunang sibilisadong mga bayan sa
pinakaminimo ang isa sa unang mga kondisyon para sa
pagpapalaya ng proletaryado.
Sa antas na wawakasan ang pagsasamantala ng isang
indibidwal sa isa pa, wawakasan din ang pagsasaman-
tala ng isang bansa ng isa pa. Sa antas na naglalaho ang
antagonismo sa pagitan ng mga uri sa loob ng bansa,
ang hostilidad ng isang bansa sa isa pa ay magwawakas.
Ang mga akusasyon laban sa komunismo mula sa
relihiyoso, pilosopiko at sa pangkalahatan, pang-
ideolohiyang paninindigan ay hindi karapat-dapat
bigyan ng seryosong pagsusuri.
Kailangan pa ba ng malalim na intuwisyon para
maunawaan na nagbabago ang mga ideya, pananaw at
konsepsyon ng tao, sa madaling salita, ang kamulatan ng
tao, sa bawat pagbabago sa mga kalagayan ng kanyang
materyal na buhay, sa kanyang mga relasyong
panlipunan at sa kanyang buhay panlipunan?
Ano pa ang pinatutunayan ng kasaysayan ng mga ideya,
liban sa binabago ng intelektwal na produksyon ang
kanyang katangian sa antas na nagbabago ang materyal
na produksyon? Lagi’t lagi, ang nangingibabaw na mga
ideya ng bawat kapanahunan ay ang mga ideya ng
naghaharing uri nito.
70
Kapag pinag-uusapan ang mga ideya na nagrerebolu-
syonisa ng lipunan, ang inilalahad lamang ng mga ito
ay ang katotohanan na sa loob ng lumang lipunan,
nalikha na ang mga elemento ng bagong lipunan, at ang
pagkalusaw ng lumang mga ideya ay sumasabay sa
pagkalusaw ng lumang mga kalagayan ng buhay.
Nang naghihingalo na ang sinaunang daigdig, ang
sinaunang mga relihiyon ay ginapi ng Kristyanidad.
Nang matalo ang mga ideyang Kristyano sa
ikalabingwalong siglo ng mga ideyang rasyunalista,
sinuong ng lipunang pyudal ang kanyang huling laban
sa burgesya na noo’y rebolusyonaryo. Nagbibigay
lamang ng ekspresyon ang mga ideya ng kalayaan sa
relihiyon at kalayaan sa konsyensya sa pangingibabaw
ng malayang kumpetisyon sa loob ng kaharian ng
kaalaman.*
Maaaring sabihin, “Walang duda na nabago ang mga
ideyang relihiyoso, moral, pilosopikal, at huridikal sa
proseso ng istorikong pag-unlad. Pero lagi’t laging
nananatili ang relihiyon, moralidad, pilosopiya,
syensyang pampulitika, at batas sa lahat ng pagbabagong
ito.”
“Bukod pa rito, mayroong eternal na mga katotohanan,
gaya ng Kalayaan, Katarungan, atbp., na komun sa lahat
ng estado ng lipunan. Pero pinapawi ng komunismo ang
* Sa edisyong German ng 1848, ang salitang “kaalaman” ay
“konsyensya.” Sa mga edisyong German ng 1872, 1883 at 1890,
ang salitang “kaalaman” ay ginagamit nang tulad sa salin sa Ingles.
71
eternal na mga katotohanan, pinapawi nito ang lahat ng
relihiyon, at lahat ng moralidad, sa halip na itatag ang
mga ito sa isang bagong batayan; samakatwid, kumikilos
ito nang kasalungat sa lahat ng nakaraang istorikong
karanasan.”
Ano ang buod ng akusasyong ito? Ang kasaysayan ng
lahat ng nakalipas na lipunan ay binubuo ng pag-unlad
ng makauring mga antagonismo, mga antagonismong
nagkaroon ng iba’t ibang anyo sa iba’t ibang
kapanahunan.
Pero anuman ang anyo nito, isang katotohanan ang
komun sa lahat ng nakalipas na kapanahunan, ibig
sabihin, ang pagsasamantala ng isang bahagi ng lipunan
sa isa pa. Kung gayon, hindi katakataka na ang
kamulatang panlipunan ng nakalipas na mga
kapanahunan, sa kabila ng lahat ng multiplisidad at
pagkakaiba-iba na ipinakikita nito, ay umiinog sa ilang
anyong komun o pangkalahatang mga ideya na hindi
maaaring ganap na maglaho liban kung ganap na
maglalaho ang makauring antagonismo.
Ang rebolusyong komunista ang pinakaradikal na
paghulagpos sa tradisyunal na mga relasyon sa pag-aari;
hindi katakataka na kabahagi ng pag-unlad nito ang
pinakaradikal na paghulagpos sa tradisyunal na mga
ideya.
Pero iwan na natin ang mga pagtutol ng burges sa
komunismo.
72
Nakita natin sa itaas na ang unang hakbang sa rebolusyon
ng uring manggagawa ay iangat ang proletaryado sa
pusisyon ng naghaharing uri para ipagwagi ang laban
sa demokrasya.
Gagamitin ng proletaryado ang kanyang pangingibabaw
sa pulitika para agawin nang antas-antas ang lahat ng
kapital mula sa burgesya, para sentralisahin ang lahat
ng instrumento sa produksyon sa mga kamay ng estado,
ibig sabihin, ang proletaryado na organisado bilang
naghaharing uri, at para palakihin ang kabuuang mga
pwersa sa produksyon sa pinakamabilis na paraang
posible.
Mangyari pa, sa simula, hindi ito maaaring maisagawa
liban sa pamamagitan ng despotikong pagsaklaw sa mga
karapatan sa pag-aari, at sa mga kalagayan ng
produksyong burges; samakatwid, sa pamamagitan ng
mga hakbang na mukhang di sapat at di mapangha-
hawakan sa ekonomya, pero sa landas ng kilusan ay
mahihigitan ang sarili, hihingi ng dagdag pang
pagsaklaw sa lumang kaayusang panlipunan*, at hindi
maiiwasan bilang pamamaraan sa lubos na
pagrerebolusyonisa ng moda sa produksyon.
Mangyari pa, mag-iiba-iba ang mga hakbang na ito sa
iba’t ibang bayan.
* Ang mga salitang “hihingi ng dagdag pang pagsaklaw sa lumang
kaayusang panlipunan” ay wala sa orihinal na German.
73
Gayunpaman, sa karamihan ng abanteng bayan,
humigit-kumulang ay maaari sa pangkalahatan ang mga
sumusunod:
1. Abolisyon ng pag-aari sa lupa at paglalaan ng lahat
ng upa sa lupa para sa mga layuning publiko.
2.Isang mabigat na progresibo o anda-andanang buwis sa
kita.
3. Abolisyon ng lahat ng karapatan sa pagmamana.
4. Kumpiskasyon ng pag-aari ng lahat ng nagsilikas at
rebelde.
5. Sentralisasyon ng pautang sa mga bangko ng estado
sa pamamagitan ng isang pambansang bangko na
may kapital ng estado at eksklusibong monopolyo.
6. Sentralisasyon ng kagamitan sa komunikasyon at
transportasyon sa mga kamay ng estado.
7. Pagpapalawak ng mga pabrika at instrumento sa pro-
duksyon na pag-aari ng estado; ang paglilinang ng
mga lupaing di natatamnan, at ang pagpapaunlad ng
lupa sa kalahatan alinsunod sa isang planong komun.
8. Pantay na obligasyon ng lahat na magtrabaho.
Pagtatatag ng mga hukbong industriyal, laluna para
sa agrikultura.
9. Kumbinasyon ng agrikultura sa mga industriya sa
manupaktura; unti-unting abolisyon ng lahat ng
* Sa edisyong German ng 1848, ang salitang “pagkakaiba” ay “anti-
tesis.” Sa mga edisyong German ng 1872, 1883, at 1890, ang salitang
“pagkakaiba” ay ginamit nang tulad ng sa salin sa Ingles.
74
pagkakaiba * sa pagitan ng kalunsuran at kanayunan
sa pamamagitan ng mas matwid na distribusyon ng
populasyon sa buong bayan**.
10. Libreng edukasyon para sa lahat ng bata sa mga
paaralang publiko. Abolisyon ng paggawa sa pabrika
ng bata sa kasalukuyan nitong anyo. Kumbinasyon
ng edukasyon sa industriyal na produksyon***, atbp.
Kapag naglaho na ang mga kaibahan sa uri sa proseso
ng pag-unlad, at lahat ng produksyon ay nakonsentra sa
mga kamay ng isang malawak na asosasyon ng buong
bansa, mawawala ang pampulitikang katangian ng
kapangyarihang publiko. Ang kapangyarihang
pampulitika, sa wastong pakahulugan nito, ay ang
organisadong kapangyarihan lamang ng isang uri para
sa pang-aapi sa isa pang uri. Kung mapipilitan ang
proletaryado sa kanyang pakikitunggali sa burgesya,
dala ng mga sirkunstansya, na organisahin ang sarili
bilang isang uri; kung sa pamamagitan ng isang
rebolusyon, magawa nitong maging naghaharing uri ang
sarili, at bilang naghaharing uri, pwersahang winawalis
ang lumang mga kondisyon sa produksyon, kung gayon,
wawalisin nito, kasama ng mga kondisyong ito, ang mga
kondisyon sa pag-iral ng makauring mga antagonismo at
** Wala ang mga salitang “sa pamamagitan ng mas matwid na
distribusyon ng populasyon sa buong bayan” sa orihinal na
German.
*** Sa orihinal na German, ang mga salitang “industriyal na
produksyon” ay “materyal na produksyon.”
75
ng mga uri sa pangkalahatan*, at sa gayon ay mapapawi
rin ang sariling pangingibabaw bilang uri.
Kapalit ng lumang lipunang burges, kasama ang mga
uri at makauring mga antagonismo nito, magkakaroon
tayo ng isang asosasyon kung saan ang malayang pag-
unlad ng bawat isa ang kondisyon para sa malayang pag-
unlad ng lahat.
III
Panitikang Sosyalista at Komunista
1. Reaksyunaryong Sosyalismo
a. Sosyalismong Pyudal
Dahil sa kanilang istorikong pusisyon, naging gawain
ng mga aristokrasya sa France at England ang pagsusulat
ng mga pampleto laban sa modernong lipunang burges.
Sa Rebolusyong Pranses ng Hulyo 1830, at sa ahitasyon
para sa reporma sa England, nagapi na naman ang mga
aristokrasyang ito ng kamuhi-muhing baguhan.
Magmula noon, hinding-hindi na uubra ang seryosong
pampulitikang pakikibaka. Isang labanan sa panitikan
na lamang ang maaaring maganap. Pero kahit na sa
* Sa mga edisyong German ng 1872, 1883 at 1890, ang mga salitang
“wawalisin nito ang mga kondisyon sa pag-iral ng makauring
mga antagonismo at ng mga uri sa pangkalahatan” ay “winalis ang
mga kalagayan para sa pag-iral ng mga antagonismo sa uri,
at ang mga uri sa pangkalahatan.” Sa edisyong German ng
1848, pareho ang ginamit na salita ng sa salin sa Ingles.
76
larangan ng panitikan, ang lumang mga sigaw ng
kapanahunan ng restorasyon ay imposible na.37
Para makakuha ng simpatya, naobliga ang aristokrasya na
magmistulang tumatalikod sa sarili nitong mga interes,
at ilahad ang sakdal nito laban sa burgesya sa interes ng
pinagsasamantalahang uring manggagawa lamang. Sa
gayon, gumanti ang aristokrasya sa pamamagitan ng
pag-aawit ng panunuya sa kanilang bagong mga amo at
pagbubulong sa kanyang tainga ng nakakatakot na mga
hula ng napipintong kapahamakan.
Sa ganitong paraan lumitaw ang pyudal na Sosyalismo:
bahagyang panaghoy, bahagyang panunuya; bahagyang
alingawngaw ng nakalipas, bahagyang banta ng
hinaharap; minsan, tumatama sa burgesya sa pinakasentro
ng puso sa kanyang mapait, mapagbiro at matalas na
kritisismo, pero laging katawa-tawa sa epekto nito, dahil
ganap na wala itong kakayahan na unawain ang
pagsulong ng modernong kasaysayan.
Iwinagayway ng aristokrasya ang palimusan ng
manggagawa bilang bandila para makabig ang
mamamayan sa kanilang panig. Pero dahil madalas na
itong sumama sa kanila, nakita ng mamamayan sa
kanilang puwitan ang lumang pyudal na bandila, at
iniwan sila nang may malakas at walang galang na
halakhak.
Ipinamalas ng isang seksyon ng mga Legitimist ng France
at “Young England” ang palabas na ito:
77
Sa pagpapakita na kakaiba ang kanilang moda ng
pagsasamantala sa moda ng burgesya, kinalimutan ng mga
pyudalista na nagsamantala sila sa sirkunstansya at
kalagayan na ibang-iba at ngayon ay lipas na. Sa pagdidiin
na hindi kailanman umiral ang modernong proletaryado
sa ilalim ng kanilang paghahari, kinakalimutan nila na ang
modernong burgesya ang kinakailangang supling ng
kanilang sariling anyo ng lipunan.
Bukod pa dito, hindi na nila halos ikinukubli ang
reaksyunaryong katangian ng kanilang kritisismo na ang
kanilang pangunahing akusasyon laban sa burges ay ganito:
na sa ilalim ng rehimeng burges, umuunlad ang isang uri
na nakatakdang putulin sa ugat at sanga ang lumang
kaayusan ng lipunan.
Binabanatan nila ang burgesya hindi gaanong dahil sa
nililikha nito ang proletaryado kundi dahil nililikha nito
ang isang rebolusyonaryong proletaryado.
Samakatwid, sa praktika sa pulitika, kasama sila sa lahat
ng mapanupil na hakbang laban sa uring manggagawa;
at sa karaniwang buhay, sa kabila ng kanilang
magagandang pakinggang pananalita, dumudukwang
sila para pulutin ang gintong mga mansanas na
nalalaglag mula sa puno ng industriya*, at ipinagpapalit
ang katotohanan, pagmamahal, at karangalan, para
makapagbenta ng lana, asukal, at alak mula sa patatas.39
* Ang mga salitang “nalaglag mula sa puno ng industriya” ay
wala sa orihinal na German.
78
Tulad ng laging malapit na pagtutulungan ng pari sa
panginoong maylupa, ganoon din ang pagsasama ng
sosyalismong klerikal sa sosyalismong pyudal.
Wala nang dadali pa sa pagbibigay ng sosyalistang bahid
sa asetisismong Kristiyano. Hindi ba’t nagtatalumpati ang
Kristyanidad laban sa pribadong pag-aari, laban sa kasal,
laban sa estado? Hindi ba’t nangangaral ito ng kawanggawa
at karalitaan, celibacy at penitensya ng katawang lupa, buhay
monastiko at Inang Simbahan kapalit ng lahat ng ito? Ang
sosyalismong Kristyano* ang sagradong tubig lamang
na ginagamit ng pari para basbasan ang nag-aalab na
mga hangarin ng aristokrata.
b. Sosyalismong Petiburges
Hindi lamang ang pyudal na aristokrasya ang tanging
uri na winasak ng burgesya, hindi lamang ito ang
tanging uri na humina nang husto at pumanaw sa
kapaligiran ng modernong lipunang burges. Ang mga
burgess at ang maliliit na nagmamay-aring magsasaka
ang mga tagapagpauna ng modernong burgesya. Sa mga
bayang hindi pa gaanong maunlad sa industriya at
komersyo, nabubuhay nang walang sigla ang dalawang
uring ito kasabay ng sumisibol na burgesya.
Sa mga bayang ganap nang maunlad ang modernong
sibilisasyon, nabuo ang isang bagong uri na petiburges,
* Sa edisyong German ng 1848, ang salitang “Kristyano” ay “Banal
at pangkasalukuyan.” Sa mga edisyong German ng 1872, 1883 at
1890, ang salitang “Kristyano” ay ginamit nang tulad sa salin sa
Ingles.
79
na taas-baba sa pagitan ng proletaryado at burgesya, at
laging sinasariwa ang sarili bilang suplementaryong
bahagi ng lipunang burges. Gayunman, palaging
nalalaglag sa proletaryado ang indibidwal na myembro
ng uring ito dahil sa kilos ng kumpetisyon, at habang
umuunlad ang Modernong Industriya, natatanaw nilang
papalapit ang sandali na ganap silang maglalaho bilang
independyenteng seksyon ng modernong lipunan, at
hahalinhan sa manupaktura, agrikultura at komersyo ng
mga superbisor, katiwala at shopmen.
Sa mga bayang tulad ng France kung saan bumubuo ang
mga magsasaka ng higit sa kalahati ng populasyon, natural
na gamitin ng mga manunulat na pumanig sa
proletaryado laban sa burgesya, sa kanilang kritisismo
sa rehimeng burges, ang bandila ng magsasaka at
petiburges, at ipaglaban ang uring manggagawa mula
sa paninindigan ng intermedyang mga uring ito. Ganoon
lumitaw ang sosyalismong petiburges. Si Sismondi ang
pinuno ng sistema ng kaisipang ito, hindi lamang sa
France kundi maging sa England.
Napakatalas na sinuri ng sistema ng kaisipang
sosyalismong ito ang mga kontradiksyon sa kalagayan
ng modernong produksyon. Inilantad nito ang ipokritong
pangangatwiran
 ng
 mga
 ekonomista.
 Di
mapapasubaliang pinatunayan nito ang mapanalantang
epekto ng makinarya at hatian sa paggawa; kon-
sentrasyon ng kapital at lupa sa iilang kamay; labis na
produksyon at mga krisis; ipinakita nito ang di
maiiwasang pagbagsak ng petiburges at magsasaka, ang
80
pagdarahop ng proletaryado, ang anarkiya sa
produksyon, ang naghuhumiyaw na di pagkakapantay-
pantay sa distribusyon ng yaman, ang industriyal na
digmang mapanlipol sa pagitan ng mga bansa, ang
pagkalusaw ng lumang mga buklod sa moralidad, ng
lumang relasyon sa pamilya, at ng lumang nasyu-
nalidad.
Gayunman, sa positibong mga layunin nito, inaadhika
ng anyong ito ng sosyalismo na panumbalikin ang
lumang mga kagamitan sa produksyon at palitan, at
kaakibat nito, ang lumang mga relasyon sa pag-aari at
ang lumang lipunan, o kaya’y isiksik ang modernong
mga kagamitan sa produksyon at palitan sa loob ng
balangkas ng lumang mga relasyon sa pag-aari na
pinasabog, o tiyak na pasasabugin ng mga kagamitan sa
produksyon at palitang iyon. Alinman sa dalawa ay
kapwa reaksyunaryo at Utopyan.
Ang huling mga salita nito ay: Korporadong mga gremyo
para sa manupaktura; relasyong patriyarkal sa
agrikultura.
Sa kahuli-hulihan, kapag napawi na ng magiit na
istorikong pangyayari ang lahat ng nakalalangong epekto
ng panlilinlang sa sarili, nagwawakas ang anyong ito ng
Sosyalismo sa bugso ng matinding kalungkutan*.
*Sa orihinal na German, ganito ang pangungusap na ito, “Sa
kanyang kasunod na pag-unlad, nalubog ang tendensyang ito
sa duwag na silakbo ng pagkabigo.”
81
k. German o “Tunay” na Sosyalismo
Ang panitikang sosyalista at komunista ng France, isang
panitikan na lumitaw sa ilalim ng presyur ng isang
burgesyang nasa kapangyarihan at siyang ekspresyon
ng pakikibaka laban sa kapangyarihang ito ay ipinasok
sa Germany sa panahong ang burgesya sa bayang iyon
ay nagsisimula pa lamang sa pakikitunggali nito sa
pyudal na absolutismo.
Tuwang-tuwang sinunggaban ang panitikang ito ng mga
pilosopo, naghahangad maging pilosopo at manunulat
na German, nang kinakalimutan naman na nang
nagtungo sa Germany ang mga sulating ito, hindi
lumikas kasabay ng mga ito ang mga kalagayang
panlipunang Pranses. Kaharap ng mga kalagayang
panlipunang German, nawala ang lahat ng kabuluhang
praktikal ng panitikang Pranses na ito at nagkahugis
bilang lantay na aspetong pampanitikan*. Sa gayon, para
sa mga pilosopong German ng ikalabingwalong siglo, ang
mga hinihingi ng unang Rebolusyong Pranses ay walang
iba kundi mga hinihingi ng “Praktikal na Rason” sa
pangkalahatan, at sa kanilang mga mata, ipinapakahulugan
ng pagsasambit ng Kapasyahan ng rebolusyonaryong
burgesyang Pranses ang mga batas ng dalisay na
* Sa orihinal na German, may isa pang pangungusap matapos
nito na nagsasabi: “Tiyak na lilitaw ito bilang sabi-sabi tungkol sa
tunay na lipunan at tungkol sa realisasyon ng esensya ng tao.” Sa
mga edisyong German ng 1872, 1883 at 1890, ganito ang
pangungusap: “Tiyak na lilitaw ito bilang sabi-sabi tungkol sa
realisasyon ng esensya ng tao.”
82
Kapasyahan, ng Kapasyahan ayon sa dapat nitong
katangian, ng tunay na Kapasyahan ng tao sa
pangkalahatan.
Ang ginawa ng mga manunulat na German ay binubuo
lamang ng pag-aayon ng bagong mga ideyang Pranses
sa kanilang sinaunang konsyensyang pilosopikal, o higit
pa, sa pagsanib ng mga ideyang Pranses nang hindi
binibitiwan ang kanilang sariling pilosopikong punto de
bista.
Naganap ang pagsasanib na ito sa parehong paraan ng
pagkuha ng isang dayuhang lenggwahe, ibig sabihin, sa
pamamagitan ng pagsasalin.
Alam ng lahat kung paanong sumulat ang mga mongha
ng hangal na mga buhay ng mga santong Katoliko sa
ibabaw ng mga manuskritong kinasusulatan ng klasikal
na mga akda ng sinaunang pagano. Binaligtad ng mga
manunulat na German ang prosesong ito kaugnay ng
makamundong panitikang Pranses. Isinulat nila ang
kanilang kabulastugang pilosopikal sa ilalim ng orihinal
na Pranses. Halimbawa, sa ibaba ng kritisismong Pranses
sa pang-ekonomyang papel ng salapi, isinulat nila ang
“alyenasyon ng sang-katauhan”, at sa ibaba ng
kritisismong Pranses sa burges na estado, isinulat nila
ang “pagbabagsak sa trono sa kategorya ng
pangkalahatan”, at iba pa.
Tinagurian nila ang introduksyon ng mga katagang
pilosopikal na ito sa likod ng mga kritisismong istorikong
Pranses bilang “Pilosopiya ng Aksyon”, “Tunay na
83
Sosyalismo”, “Syensya ng Sosyalismo ng Germany”,
“Pundasyong Pilosopikal ng Sosyalismo”, at iba pa.
Sa gayon, ganap na kinapon ang panitikang sosyalista
at komunistang Pranses. At dahil sa mga kamay ng
German, hindi na ito ekspresyon ng pakikibaka ng isang
uri laban sa isa pa, inakala niyang napangiba-bawan niya
ang “pagkamakaisang-panig na Pranses” at kinakatawan
niya, hindi ang tunay na rekisitos, kundi ang rekisitos
ng katotohanan; hindi ang mga interes ng proletaryado,
kundi ang mga interes ng kalikasan ng tao, ng tao sa
pangkalahatan, na hindi nakapaloob sa alinmang uri,
walang realidad, at nabubuhay lamang sa maulap na
kaharian ng pantasyang pilosopikal.
Samantala, unti-unting nawala ang nagdudunung-
dunungang kawalang muwangan ng sosyalismong
German na ito, na napakaseryoso at pormal na gumam-
pan sa kanyang gawaing estudyante at ipinagmalaki ang
kanyang makitid na mga kasangkapan sa paraan ng
manggagantso sa kanto.
Naging higit na masigasig ang pakikibaka ng mga
German, laluna ng burgesyang Prussian, laban sa pyudal
na aristokrasya at absolutong monarkiya; sa ibang salita,
ang kilusang liberal.
Dahil dito, naipagkaloob ang matagal nang pina-
pangarap na oportunidad sa “Tunay” na Sosyalismo para
iharap sa kilusang pampulitika ang mga sosyalistikong
kahilingan, para magpukol ng tradisyunal na sumpa
laban sa liberalismo, laban sa representatibong gubyerno,
84
laban sa burges na kumpetisyon, burges na kalayaan sa
pamamahayag, burges na lehislasyon, burges na
kalayaan at pagkakapantay-pantay, at para mangaral sa
masa na wala silang matatamo, at lahat ay mawawala,
sa pamamagitan ng kilusang burges na ito. Husto
namang nakalimutan ng sosyalismong German na ang
kritisismong Pranses, na isang hangal na alingawngaw
lamang ito, ay nagpapakahulugan na umiiral ang
modernong lipunang burges, kasama ang kaakibat
nitong pang-ekonomyang mga kalagayan sa buhay, at
ang konstitusyon na angkop dito—ang mga bagay
mismo na nilalayong kamtin ng napipintong tunggalian
sa Germany.
Para sa absolutong mga gubyerno, kasama ang kapa-
nalig nitong mga pari, propesor, panginoong maylupa
sa kanayunan, at upisyales, ito’y nagsilbi bilang
katanggap-tanggap na panakot laban sa nagbabantang
burgesya.
Matapos ang mapapait na gamot ng panghahagupit at
mga bala, ito ang panghimagas na ginamit ng mga
nabanggit na gubyerno, sa panahong iyon mismo, para
sugbahin ang pag-aalsa ng uring manggagawa.
Habang naglilingkod ang “Tunay” na Sosyalismong ito
sa gayon sa gubyerno bilang sandata para labanan ang
burgesyang German, kasabay nito, tuwirang kumatawan
ito sa reaksyunaryong interes, sa interes ng mga
pilistinong German. Sa Germany, ang uring petiburges,
isang labi ng ika-16 na siglo at magmula noo’y palaging
lumilitaw muli sa iba’t ibang anyo, ang siyang tunay na
85
batayang panlipunan ng umiiral na kaayusan ng mga
bagay-bagay.
Ang pagpapanatili ng uring ito ay ang pagpapanatili ng
umiiral na kaayusan ng mga bagay-bagay sa Germany.
Ibinabanta ng pangingibabaw sa industriya at pulitika
ng burgesya ang tiyak na pagkawasak nito—sa isang
banda, mula sa konsentrasyon ng kapital; sa kabilang
banda, mula sa pagbangon ng rebolusyon-aryong
proletaryado. Mukhang pinapatay ng “Tunay” na
Sosyalismo ang dalawang ibong ito sa iisang pukol ng
bato. Kumalat ito nang parang epidemya.
Ang sutana na ito ng ispekulatibong mga sapot, na
pinalamutian ng mga bulaklak ng retorika, tinubog sa
hamog ng sakiting sentimyento; ang transendental na
bihis na ito na ibinalot ng mga Sosyalistang German sa
kanilang kawawang “eternal na mga katotohanan”, ang
lahat ng buto’t balat na ito’y naglingkod para paramihin
nang husto ang benta ng kanilang mga kalakal sa
ganoong mga mamimili.
Sa bahagi nito, lalo namang kinilala ng sosyalismong
German ang bokasyon nito bilang bombastikong
kinatawan ng pilistinong petiburges.
Iprinoklama nito na ang bansang German ang modelong
bansa, at ang peti-pilistinong German ang tipikal na tao.
Binigyan nito ng lihim, mas mataas at sosyalistikong
interpretasyon, na ganap na kaba-ligtaran ng tunay na
katangian nito, ang bawat buhong na kasamaan ng
modelong taong ito. Umabot ito sa kasukdulan ng
86
tuwirang pagsasalungat sa “malupit na mapanirang”
tendensya ng komunismo, at pagpa-pahayag ng kanyang
sukdulan at walang kinikilingang pagkamuhi sa lahat
ng tunggalian sa uri. Liban sa iilang eksepsyon, lahat ng
publikasyong diumano’y sosyalista at komunista na
lumalaganap ngayon (1847) sa Germany ay kabilang sa
kaharian ng panitikang ito na bulok at
nakapagpapahina.40
2. Sosyalismong Konserbatibo o Burges
Hinahangad ng isang bahagi ng burgesya na ituwid ang
mga karaingang panlipunan upang tiyakin ang patuloy
na pag-iral ng lipunang burges.
Kabilang sa seksyong ito ang mga ekonomista,
pilantropo, makatao, tagapagpahusay ng kalagayan ng
uring manggagawa, tagapag-organisa ng kawanggawa,
kasapi ng mga kapisanan para sa pagpigil sa kalupitan
sa mga hayop, mga panatiko ng pagiging mahinahon, at
pangkaraniwan at walang kabuhay-buhay na taga-
reporma ng lahat ng mahihinagap na tipo. Dagdag pa,
ang anyong ito ng sosyalismo ay binalangkas na sa
kumpletong mga sistema.
Maaari nating tukuyin ang Pilosopiya ng Karalitaan ni
Proudhon bilang halimbawa ng anyong ito.
Gusto ng sosyalistikong burges ang lahat ng bentahe ng
modernong kalagayang panlipunan nang wala ang mga
pakikibaka at panganib na di maiiwasang bunga ng mga
87
ito. Nais nila ang umiiral na katayuan ng lipunan, nang
wala ang rebolusyonaryo at naglulusaw na mga
elemento nito. Nangangarap sila ng isang bur-gesyang
wala ang proletaryado. Mangyari pa, iniisip ng burgesya
na ang daigdig na siya ang nangingibabaw sa lahat ang
siyang pinakamahusay; at pinauunlad ng sosyalismong
burges ang kumportableng kaisipang ito sa iba’t ibang
humigit-kumulang ay kumpletong mga sistema. Sa pag-
oobliga sa proletaryado na ipatupad ang ganoong
sistema at sa gayo’y diretsong sumulong tungo sa
panlipunang Bagong Herusalem, sa katunayan,
inuubliga lamang nito na dapat manatili ang
proletaryado sa balangkas ng umiiral na lipunan, at
iwaksi ang lahat ng kamuhi-muhing ideya nito kaugnay
ng burgesya.
Sinikap ng ikalawa, at mas praktikal, bagamat di kasing
sistematiko, na anyo ng sosyalismong ito na pahinain
ang lahat ng rebolusyonaryong kilusan sa mga mata ng
uring manggagawa sa pamamagitan ng pagpapakita na
hindi pampulitikang reporma lamang, kundi isang
pagbabago sa materyal na kalagayan sa pag-iral, sa mga
relasyon sa ekonomya, ang kapaki-pakinabang sa kanila.
Gayunman, hinding-hindi ipinapakahulugan ng anyo ng
sosyalismong ito ang pagbabago sa materyal na
kalagayan sa pag-iral bilang abolisyon ng burges na
relasyon sa produksyon, isang abolisyon na
maipapatupad lamang ng isang rebolu-syon, kundi
ipinapakahulugan dito’y administratibong mga reporma
na nakabatay sa patuloy na pag-iral ng mga relasyong
88
ito; mga reporma, kung gayon, na hindi nakakaapekto
kahit kaunti sa relasyon sa pagitan ng kapital at paggawa,
kundi sa kainama’y nakababawas sa halaga at
nagpapasimple sa gawaing administratibo ng
gubyernong burges.
Natatamo, at matatamo lamang, ng sosyalismong burges
ang sapat na ekspresyon kung ito’y magiging simpleng
talinghaga na lamang.
Malayang kalakalan: para sa benepisyo ng uring
manggagawa. Mga taripang proteksyunista: para sa
benepisyo ng uring manggagawa. Repormang Pam-
bilangguan*: para sa benepisyo ng uring manggagawa.
Ito ang huling salita at tanging seryosong hinahangad
na salita ng sosyalismong burges.
Mailalagom ito sa mga kataga: ang burges ay burges—
para sa benepisyo ng uring manggagawa.
3. Sosyalismo at Komunismong Kritikal-Utopyan
Hindi natin tinutukoy dito iyong panitikan na laging
nagsasatinig sa mga hinihingi ng proletaryado sa bawat
dakilang modernong rebolusyon, gaya ng mga sulatin
ni Babeuf41 at iba pa.
* Sa orihinal na German, ang mga salitang “Repormang
Pambilangguan” ay “Solitaryong pagkakakulong.”
89
Mangyari pa’y nabigo ang unang tuwirang mga
pagsisikap ng proletaryado na makamit ang kanyang
mga layunin, na isinagawa sa panahon ng unibersal na
ligalig, nang ibinabagsak ang pyudal na lipunan, dahil
sa noo’y di maunlad na katayuan ng proletaryado,
gayundin dahil sa di pa umiiral ang kalagayan sa
ekonomya para sa kanyang pagpapalaya, mga kalagayan
na kailangang pang malikha, at malilikha lamang ng
napipintong kapanahunang burges. Di maiiwasang may
reaksyunaryong katangian ang rebolusyonaryong
panitikan na kaakibat ng unang mga kilusang ito.
Ikinikintal nito ang unibersal na asetisismo at
pagpapantay-pantay panlipunan sa pinakakrudong anyo
nito.
Lumitaw ang mga sistemang sosyalista at komunista, na
angkop na tinaguriang gayon, ang kina Saint-Simon42,
Fourier43, Owen44 at iba pa, sa maagang yugtong hindi
pa maunlad ang tunggalian sa pagitan ng proletaryado
at burgesya na inilarawan sa itaas (Tingnan ang Seksyon
1. Ang mga Burges at ang mga Proletaryo).
Nakikita nga ng mga tagapagtatag ng mga sistemang ito
ang makauring mga antagonismo, gayundin ang pagkilos
ng mga elementong naaagnas sa nangingibabaw na anyo
ng lipunan. Pero ang proletaryado na nasa kamusmusan
pa lamang nito ay nalalahad sa kanila bilang isang uri na
walang anumang istorikong inisyatiba o anumang
independyenteng kilusang pampulitika.
Dahil ang pag-unlad ng makauring antagonismo ay
sumasabay lamang sa pag-unlad ng industriya, hindi pa
90
nakapagbibigay sa kanila ang sitwasyon sa ekonomya
na kanilang natutunghayan ng materyal na kalagayan
para sa pagpapalaya ng proletaryado. Samakatwid,
naghahanap sila ng isang bagong syensyang panlipunan,
ng bagong mga batas panlipunan na siyang lilikha ng
mga kalagayang ito.
Papailalim ang istorikong pagkilos sa kanilang personal
na mapanlikhang pagkilos; papailalim ang likha-ng-
kasaysayang mga kalagayan sa pagpapalaya sa mga
pantastikong kalagayan; at papailalim ang unti-unti at
ispontanyong makauring organisasyon ng proletaryado
sa isang organisasyon ng lipunan na ispesyal na
binalangkas ng mga imbentor na ito. Sa kanilang mga
mata, ang kasaysayan sa hinaharap ay patutungo sa
propaganda at praktikal na pagpapatupad ng kanilang
mga planong panlipunan.
Sa pagbalangkas ng kanilang mga plano, mulat silang
pangunahing pinangangalagaan ang interes ng uring
manggagawa bilang pinakanagdurusang uri. Umiiral
lamang para sa kanila ang proletaryado mula sa punto
de bista ng pagiging pinakanagdurusang uri.
Dahil sa di maunlad na katayuan ng tunggalian sa uri,
gayundin ng kanilang sariling kapaligiran, itinuturing ng
mga Sosyalistang ganitong tipo na sila’y higit na superyor
sa lahat ng makauring tunggalian. Nais nilang paunlarin
ang kalagayan ng bawat kasapi ng lipunan, kahit na ang
pinakapinapaboran. Sa gayon, nakaugalian na nilang
manawagan sa lipunan sa pangkalahatan nang walang
91
pagtatangi sa uri; higit pa, mas kumikiling pa silang
manawagan sa naghaharing uri. Paano nga naman hindi
makikita ng mamamayan oras na maunawaan nila ang
kanilang sistema na taglay nito ang pinakamahusay na
posibleng plano ng pinakamahusay na posibleng kaayusan
ng lipunan?
Kung gayon, tinatanggihan nila ang lahat ng pampulitika,
at laluna lahat ng rebolusyonaryong aksyon; hangad nilang
matamo ang kanilang mga nilalayon sa pamamagitan ng
mapayapang paraan na tiyak na mabibigo, at sa lakas ng
halimbawa, na hawanin ang landas para sa bagong
ebanghelyong panlipunan.
Umaayon* ang gayong pantastikong mga larawan ng lipunan
sa hinaharap, na ginuhit sa isang panahon na nasa
napakadimaunlad na yugto pa ang proletaryado at taglay
pa ang pantastikong pagkakaunawa sa sariling pusisyon, sa
unang likas na hinahangad ng uring iyon para sa
pangkalahatang rekonstruksyon ng lipunan.
Gayunman, naglalaman din ang mga publikasyong
sosyalista at komunistang ito ng kritikal na elemento.
Inaatake nito ang lahat ng prinsipyo ng umiiral na lipunan.
Kung gayon, marami silang napakahahalagang materyal
para sa pagmumulat sa uring manggagawa. Ang mga
praktikal na hakbang na ipinapanukala sa mga ito* *– tulad
*Sa mga edisyong German ng 1872, 1883 at 1890, ang mga salitang
“umaayon sa” ay “nagmumula sa.”
** Sa orihinal na German, ang mga salitang “Ang mga praktikal
na hakbang na ipinapanukala sa mga ito” ay “Ang kanilang mga
positibong panukala para sa lipunan sa hinaharap.”
92
ng abolisyon ng pagkakaiba*** sa pagitan ng kalunsuran
at kanayunan, ng pamilya, ng pagpapagana ng mga
industriya para sa pakinabang ng pribadong mga indibidwal,
at ng sistemang sahuran; proklamasyon ng pagkakatugma-
tugmang panlipunan, kumbersyon ng tungkulin ng estado
bilang simpleng pangangasiwa ng produksyon – lahat ng
panukalang ito ay tanging tumuturo sa paglalaho ng
makauring mga antagonismo na sa panahong iyo’y
nagsisimula pa lamang lumitaw, at sa mga publikasyong
ito, ay nakikilala sa kanilang pinakamaaga, di tiyak at
malabong anyo lamang. Samakatwid, ang mga panukalang
ito’y may lantay utopyan na katangian.
Pabaligtad ang relasyon ng kabuluhan ng sosyalismo at
komunismong kritikal-utopyan sa istorikong kaunlaran.
Habang umuunlad at nagkakaroon ng depinidong hugis
ang modernong makauring tunggalian, nawawala ang lahat
ng praktikal na halaga at lahat ng teoretikal na
pagmamatwid ng pantastikong paghihiwalay sa labanan
at mga pantastikong atake rito. Samakatwid, bagamat ang
mga tagapagsimula ng mga sistemang ito ay rebolusyonaryo
sa maraming aspeto, sa lahat ng kaso, ang kanilang mga
disipulo ay nagtayo ng mga sekta lamang na reaksyunaryo.
Mahigpit silang tumatangan sa orihinal na mga pananaw
ng kanilang mga maestro, kasalungat sa progresibong
istorikong pag-unlad ng proletaryado. Kung gayon,
nagsisikap sila sa konsistenteng paraan na papurulin ang
*** Sa orihinal na German, ang salitang “pagkakaiba” ay “anti-
tesis”.
93
tunggalian sa uri at pagkasunduin ang makauring mga
antagonismo. Nangangarap pa sila na eksperimental na
maipapatupad ang kanilang panlipunang mga utopya, na
maitatatag nila ang nahihiwalay na mga phalanstere, na
maitatayo ang “mga Kolonyang Pantahanan”, o pagtatatag
ng isang “Munting Icaria” 45 —mga mumunting edisyon ng
Bagong Herusalem – at para matamo ang lahat ng kastilyo
sa hanging ito, napipilitan silang manawagan sa mga
sentimyento at bulsa ng burges. Antas-antas, nalulubog sila
sa kategorya ng reaksyunaryong konserbatibong mga
sosyalista na inilarawan sa itaas, at naiiba lamang sa mga
ito sa mas sistematikong pagdudunung-dunungan, at sa
kanilang panatiko at mapamahiing paniniwala sa
mahimalang epekto ng kanilang syensyang panlipunan.
Samakatwid, marahas nilang nilalabanan ang lahat ng
aksyong pampulitika sa bahagi ng uring manggagawa;
ayon sa kanila, ang mga pagkilos na iyon ay magmumula
lamang sa bulag na di paniniwala sa bagong ebanghelyo.
Sinasalungat ng mga Owenite sa England, at ng
Fourierista sa France ang mga Chartist at Reformistes,46
ayon sa pagkakasunud-sunod.
94
IV
Ang Pusisyon ng mga Komunista
Kaugnay ng Iba’t Ibang Umiiral na
Partidong Oposisyon
Inilinaw ng Seksyon II ang relasyon ng mga Komunista
sa umiiral na mga partido ng uring manggagawa, tulad
ng mga Chartist sa England at ang mga Tagarepormang
Agraryo sa Amerika.
Nakikibaka ng mga Komunista para matamo ang kagyat
na mga layunin, para sa pagpapatupad ng panandaliang
mga interes ng uring manggagawa; pero sa kilusan ng
kasalukuyan, kinakatawan rin nila at pinangangalagaan
ang hinaharap ng kilusang iyon. Sa France, nakikipag-
alyado ang mga Komunista sa mga Sosyal Demokrata47
laban sa burgesyang konserbatibo at radikal, pero
inirereserba ang karapatang kritikal na pumusisyon
kaugnay ng mga parirala at ilusyong tradisyunal na
ipinamamana ng Dakilang Rebolusyon.
Sa Switzerland, sinusuportahan nila ang mga Radikal,
nang hindi kinakalimutan ang katotohanang ang
partidong ito ay binubuo ng antagonistikong mga
elemento, na bahagi’y mga Demokratikong Sosyalista,
sa pakahulugang Pranses, at bahagi’y mga radikal na
burges.
Sa Poland, sinusuportahan nila ang partido na naggigiit
ng rebolusyong agraryo bilang pangunahing kondisyon
95
para sa pambansang pagpapalaya, ng partido na
nagtulak ng insureksyon ng Krakow noong 1846.
Sa Germany, nakikibaka sila kasama ng burgesya
tuwinang kumikilos ito sa rebolusyonaryong paraan
laban sa absolutong monarkiya, sa pyudal na
pamamanginoong maylupa, at sa petiburgesya.48
Pero hindi sila kailanman titigil, kahit isa mang sandali,
na ikintal sa uring manggagawa ang pinaka-malinaw na
posibleng pagkilala sa mapanalungat na antagonismo
sa pagitan ng burgesya at proletaryado, upang agad na
magamit ng mga manggagawang German bilang
napakaraming sandata laban sa burgesya ang mga
kalagayan sa lipunan at pulitika na di maiiwasang ipasok
ng burgesya kasabay ng kanyang pangingibabaw, at
upang, matapos ng pagbagsak ng reaksyunaryong mga
uri sa Germany, masisimulan agad ang pakikibaka laban
sa burgesya mismo.
Binibigyang pansin ng mga Komunista pangunahin ang
Germany dahil ang bayang iyon ay nasa bisperas ng
isang rebolusyong burges na tiyak na magaganap sa mas
maunlad na kalagayan ng sibilisasyong Europeano at
nang may mas maunlad na proletaryado kaysa ng sa
England noong ikalabimpito, at ng sa France sa
ikalabingwalong siglo, at dahil ang rebolusyong burges
sa Germany ay magiging pasakalye lamang sa kagyat
na kasunod na proletaryong rebolusyon.
Sa maikling salita, sinusuportahan ng mga Komunista
sa lahat ng dako ang lahat ng rebolusyonaryong kilusan
96
laban sa umiiral na kaayusang panlipunan at
pampulitika.
Sa lahat ng kilusang ito, ipinauuna nila bilang
pangunahing usapin sa bawat isa ang usapin sa pag-aari,
anuman ang antas ng pag-unlad nito sa panahong iyon.
Panghuli, kumikilos sila sa lahat ng lugar para sa
pagkakaisa at kasunduan ng demokratikong mga partido
ng lahat ng bayan.
Ikinamumuhi ng mga Komunistang ilihim ang kanilang
mga pananaw at layunin. Hayagan nilang idinedeklara
na matatamo ang kanilang mga layunin sa pamamagitan
lamang ng pwersahang pagbabagsak sa lahat ng umiiral
na kalagayang panlipunan. Hayaang mahintakutan ang
mga naghaharing uri sa komunistang rebolusyon.
Walang mawawala sa mga manggagawa kundi ng
kanilang mga tanikala. Ang daigdig ang kanilang
ipagwawagi.
Mga manggagawa ng lahat ng bayan, magkaisa!
97
MGA TALA
1
Ang Manipesto ng Partido Komunista ang pinakadakilang
programatikong dokumento ng syentipikong komunismo.
“Ang maliit na pampletong ito ay singhalaga ng buu-buong
tomo: hanggang sa araw na ito, nagbibigay-inspirasyon at
gumagabay ang diwa nito sa buong organisado at
nakikibakang proletaryado ng sibilisadong daigdig.” ( V. I.
Lenin) Bilang platapormang binalangkas nina Marx at Engels
para sa Komunistang Liga mula Disyembre 1847 hanggang
Enero 1848, unang lumabas ang Manipesto sa wikang German
noong Pebrero 1848 sa London bilang pampleto na may 23
pahina. Mula Marso hanggang Hulyo 1848, muling inilabas
ito sa isang serye sa Deutsche Londoner Zeitung, ang
demokratikong organo ng mga migranteng German. Sa taon
98
ding iyon, muling inilimbag sa London ang edisyong German
ng Manipesto bilang pampleto na may 30 pahina. Ang
edisyong ito ang nagsilbing batayan ng sumunod na mga
edisyon na inawtorisa nina Marx at Engels. Noong 1848,
isinalin ang Manipesto sa ilang iba pang lenggwaheng
Europeano – French, Polish, Danish, Flemish at Swedish.
Hindi binanggit sa mga ito ang pangalan ng mga may-adka
sa mga edisyon ng 1848. Una silang binanggit sa mga
pananalitang editoryal na isinulat ni George Harny para sa
unang salin sa Ingles ng Manipesto na inilimbag sa
pahayagang Chartist na Red Republican noong 1850.
2
Sa inisyatiba ng lupong editoryal ng Volkstaat, inilathala ang
isang bagong edisyong German ng Manipesto noong 1872, na
may paunang salita nina Marx at Engels at ilang minor na
pagbabago sa teksto. Taglay nito ang pamagat na Ang
Manipestong Komunista tulad ng iba pang sumunod na
edisyong German ng 1885 at 1890.
3
Ang Rebolusyong Pebrero sa France, 1848.
4
Ang The Red Republican ay isang lingguhang pahayagang
Chartist na inilabas mula Hunyo hanggang Nobyembre 1850
ni George Harney. Sa isyu bilang 21-24, Nobyembre 1850,
ang unang salin sa Ingles ng Manipesto ng Partido Komunista
ay lumabas sa pamagat na Manipesto ng Partido Komunista ng
Germany.
5
Ang Le Socialiste, organo ng Seksyong French ng
Internasyunal, ay siyang lingguhang pahayagang inilathala
sa New York mula Oktubre 1871 hanggang Mayo 1873.
99
Sinuportahan nito ang mga elementong burges at petiburges
sa North American Federation ng Internasyunal. Matapos ang
Kongresong Hague (Setyembre 1872), pinutol nito ang
pakikipag-ugnayan sa Internasyunal. Inilathala nito ang
Manipesto ng Partido Komunista noong Enero at Pebrero 1872.
6
Tingnan, Karl Marx, Ang Digmaang Sibil sa France, Foreign
Languages Press, Peking, 1966, p. 64.
7
Ang tinutukoy nito ay ang ikalawang edisyong Ruso ng
Manipesto na lumabas noong 1882 sa Geneva. Sa Pahabol na
Salita, sa artikulong “Hinggil sa mga Panlipunang Relasyon
sa Rusya,” binanggit ni Engels si G.V. Plekhanov bilang
tagasalin at kinilala ito ni Plekhanov mismo sa edisyong Ruso
ng 1900. Para sa edisyong 1882, sumulat sina Marx at Engels
ng paunang salita na lumbas sa wikang Ruso sa Narodnaya
Volya (Ang Kapasyahan ng Mamamayan) noong Pebrero 5, 1882.
Lumabas ito sa wikang German noong Abril 13, 1882, sa Blg.
16 ng Sozialdemokrat, organo ng Partido Sosyal-Demokrata
ng Germany. Isinali ito ni Engels sa edisyong German ng
Manipesto ng 1890.
8
Sa katunayan, lumabas ang edisyong ito noong 1869. Sa
paunang salita ni Engels sa edisyong Ingles ng 1888, ang petsa
ng publikasyon ng salin sa Ruso na ito ay mali rin ang
pagkakabigay.
9
Kolokol (Ang Kampana), isang rebolusyonaryong demo-
kratikong dyornal na Ruso, at inilathala ni A. I. Herzen at N.
P. Ogaryov sa London mula 1857 hanggang 1865 at
100
pagkatapos sa Geneva. Inilathala ito sa wikang Ruso mula
1857 hanggang 1867 at sa French na may suplementong Ruso
mula 1868 hanggang 1869.
10
Ang tinutukoy nito ay ang sitwasyon matapos ang asasinasyon
kay Tsar Alexander II na isinagawa ng mga kagawad ng
Narodnaya Volya noong Marso 13, 1881, nang nagtago sa
Gatchina, sa timogkanluran ng kasalukuyang Leningrad, si
Alexander III, dahil sa takot sa bagong mga akto ng terorismo
ng lihim na komiteng tagapagpaganap ng Narodnaya Volya.
11
Ang tinutukoy nito ay ang ikatlong edisyong German ng
Manipesto ng Partido Komunista, ang unang edisyong binuo ni
Engels matapos mamatay si Marx.
12
Tala ni Engels sa parapo: Isinulat ko sa paunang salita sa saling
Ingles, “Ang panukalang ito, na sa aking upinyon ay naka-
tadhanang gawin para sa kasaysayan kung ano ang ginawa
ng teorya ni Darwin para sa bayolohiya, ay kapwa naming
unti-unting nararating ilang taon na bago 1845. Makikita sa
aking Conditions of the Working Class in England (Ang mga
Kalagayan ng Uring Manggagawa sa England) kung gaano
na ang independyente kong pagsulong tungo rito. Pero nang
makausap ko muli si Marx sa Brussels noong tagsibol ng 1845,
nabuo na niya ito at inilahad sa akin sa mga salitang halos
kasinlinaw ng pagkakalahad ko rito.”
13
Ang Paglilitis sa mga Komunista sa Cologne (Oktubre 4 hanggang
Nobyembre 12, 1852) ay isang kaso na gawa-gawa ng gub-
yernong Prussian. Inaresto nito ang 11 kasapi ng
101
Komunistang Liga (1847-52) – ang unang internasyunal na
komunistang organisayon ng proletaryado, sa pamumuno nina
Marx at Engels na ang Manipesto ng Partido Komunista ang
siyang programa – at ipinasa sa hukuman para sa paglilitis sa
sakdal na “pagtataksil.” Ang ebidensyang iniharap ng mga
espiyang pulis ng Prussia ay binubuo ng palsipikadong
“orihinal na aklat ng katitikan” ng mga pulong ng Komite
Sentral ng Komunistang Liga at ibang mga palsipikadong
dokumento, kabilang ang mga papeles na ninakaw ng pulisya
mula sa adbenturistang paksyong maka-Willich-Schapper, na
pinatalsik na sa Liga. Batay sa palsipikadong mga dokumento
at sinungaling na testimonya, sinentensyahan ng hukuman
ang pito sa mga nasasakdal ng tatlo hanggang anim na taong
pagkakabilanggo. Puspusang inilantad nina Marx at Engels
ang probokasyon ng mga tagapag-organisa ng paglilitis na
ito at ang kamuhi-muhing mga salamangkang ginamit ng
estadong pulis ng Prussia laban sa internasyunal na kilusang
manggagawa. (Tingnan, Marx, “Mga Pagbubunyag Tungkol
sa Paglilitis sa mga Komunista sa Cologne,” at Engels, “Ang
Katatapos na Paglilitis sa Cologne.”)
14
Tala ni Engels: Lagi’t lagi at personal na sinasabi ni Lassalle
sa amin na siya’y isang disipulo ni Marx, at bilang ganoon,
ay naninindigan sa Manipesto. Pero sa kanyang unang
ahitasyong publiko, 1862-64, hindi siya lumampas sa paghihingi
ng mga kooperatibang pagawaan na sinusuportahan ng
pautang ng estado.
15
Isang sipi mula sa talumpati ni W. Bevan, Pangulo ng
Kongreso ng mga Unyon, na binigkas sa pulong ng Kongreso
102
na idinaos sa Swansea noong 1887. Inulat ang talumpati ni
Bevan sa dyornal na Commonwealth noong Setyembre 17, 1887.
16
Ang Woodhull and Claflin’s Weekly, isang dyornal sa Amerika
na inilathala sa New York mula 1870 hanggang 1876, ng mga
peministang burges na sina Victoria Woodhull at Tennessee
Claflin. Inilabas ng lingguhang dyornal ang pinaikling
bersyon ng Manipesto ng Partido Komunista sa isyu nito ng
Disyembre 30, 1875.
17
Ang nagsalin ng ikalawang edisyong Ruso ng Manipesto ay
si G. V. Plekhanov sa katunayan.
18
Ang salin sa Danish na tinutukoy dito – K. Marx og F. Engels:
Det Kommunistiske Manifest, Kobenhavn 1885 – ay naglalaman
ng ilang omisyon at kamalian, na ipinakita ni Engels sa
kanyang paunang salita sa edisyong German ng 1890 ng
Manipesto.
19
Sa katunayan, ang salin sa French na ginawa ni Laura
Lafargue ay inilathala sa Le socialiste mula Agosto 29 hanggang
Nobyembre 7, 1881. Inilimbag din ito bilang apendiks sa Le
France socialiste ni G. T. Mermeix, Paris, 1886.
Ang Le Socialiste ay isang lingguhang pahayagan na itinatag
sa Paris ni Jules Guesde noong 1885. Bago 1902, ito ang organo
ng Partido sa Paggawa ng France. Naging organo ito ng
Partido Sosyalista ng France mula 1902 hanggang 1905. Nag-
ambag si Engels sa dyornal sa dekadang 1880 at 1890.
103
20
Lumabas ang salin sa Espanyol sa El Socialista mula Hulyo
hanggang Agosto 1886 at inilathala din bilang pampleto sa
taon ding iyon.
Ang El Socialista, ang organo ng Partido Sosyalista ng mga
Manggagawa ng Spain, ay isang lingguhang pahayagan na
unang inilathala sa Madrid noong 1885.
21
Ang salawikaing ito ay ginamit nina Marx at Engels sa
marami-rami sa kanilang mga akda mula dekadang 1840. Para
sa pormulasyong tinutukoy dito, tingnan ang “Mga
Pangkalahatang Alituntunin ng Internasyunal na Asosasyon
ng mga Manggagawa.”
22
Sa paunang salita sa edisyong German ng 1872, ang pariralang
ito ay iba nang kaunti ang pagkakasulat. Tingnan ang pahina
2 ng aklat na ito.
23
Isinulat ni Engels ang paunang salitang ito para sa ikaapat na
edisyong German ng Manipesto na lumabas sa London, Mayo
1890, bilang isa sa serye ng Sozial-demokratische Bibliothek. Ito ang
huling edisyon na binuo ng isa sa mga may-akda nito. Kasama
din dito ang mga paunang salita sa edisyong German ng 1872 at
1883. Bahagi ng paunang salita ni Engels sa bagong edisyong
ito ay muling inilathala sa editoryal na pinamagatang “Isang
Bagong Edisyon ng Manipestong Komunista” sa Blg. 33, Agosto
16, 1890, ng Sozialdemokrat, organo ng Partido Sosyal-Demokrata
ng Germany, gayundin sa isang editoryal ng Arbeiter-Zeitung,
Blg. 48, Nobyembre 28, 1890, na nagdiriwang ng ikapitumpung
kaarawan ni Engels.
104
24
Ang tinutukoy ni Engels ay ang kanyang paunang salita sa
edisyong German ng 1885.
25
Ang nawalang manuskritong German ng paunang salita na
isinulat ni Marx at Engels para sa edisyong Ruso ng Manipesto
ay nahanap sa wakas. Nang muling isinalin ang paunang
salitang ito mula sa wikang Ruso tungong German, gumawa
ng maliliit na pagbabago si Engels.
26
Personal na laging ipinapaalam sa amin ni Lasalle na siya’y
“disipulo” ni Marx, at sa gayon, mangyari pa’y naninindigan
sa Manipesto. Ibang-iba ang usapin kaugnay ng kanyang mga
tagasuporta na hindi lumampas sa kahilingan niya para sa
mga kooperatiba ng mga prodyuser na suportado ng mga
pautang ng Estado at naghahati-hati sa buong uring
manggagawa sa mga tagasuporta ng ayuda ng Estado at sa
mga tagasuporta ng pagtulong-sa-sarili. [Tala ni Engels]
27
Ang Kongreso sa Geneva ng Unang Internasyunal ay ginanap
noong Setyembre 3-8, 1866. Dumalo sa Kongreso ang 60
delegado na kumakatawan sa Pangkalahatang Konseho at
sa iba’t ibang seksyon ng Internasyunal, gayundin sa mga
samahan ng mga manggagawa mula sa England, France,
Germany at Switzerland. Nangulo si Hermann Jung. Binasa sa
Kongreso ang “Mga Instruksyon para sa mga Delegado ng
Probisyunal na Pangkalahatang Konseho, ang Iba’t Ibang
Usapin” ni Marx bilang upisyal na ulat. Itinapat ng mga maka-
Proudhon na may sangkatlo ng mga boto sa Kongreso ang isang
komprehensibong programa na sumasaklaw sa lahat ng aytem
sa adyenda. Gayunman, nanalo ang mga tagasuporta ng
105
Pangkalahatang Konseho sa karamihan ng mga usaping
tinalakay. Pinagtibay ng Kongreso ang 6 sa 9 na punto sa “Mga
Instruksyon” bilang resolusyon. Sinaklaw ng mga ito ang mga
usapin kaugnay ng nagkakaisang aksyon ng internasyunal na
mga pwersa, ang introduksyon sa lehislatura ng 8-oras na araw
paggawa, paggawa ng bata at kababaihan, kooperatibong
paggawa, unyon, at pamalagiang mga hukbo. Pinagtibay rin
ng Kongreso sa Geneva ang Mga Tuntunin at Administratibong
Regulasyon ng Internasyunal na Asosasyon ng mga
Manggagawa.
Ang Kongreso ng mga Manggagawa sa Paris – ang Internasyunal
na Kongreso ng mga Sosyalistang Manggagawa – ay ginanap
noong Hulyo 14-20, 1889 sa Paris, at sa katunayan ay siyang
kongreso sa pagtatatag ng Ikalawang Internasyunal. Tinangka
ng mga oportunistang French, Posibilista, at kanilang mga
kapanalig sa Sosyal Demokratikong Pederasyon ng Britain
na hawakan ang paghahanda para sa Kongreso, agawin ang
pamunuan nito at hadlangan ang pagbubuo ng isang bagong
internasyunal na pagkakaisa ng mga organisasyong sosyalista
at ng mga manggagawa sa batayan ng Marxismo. Pero
naglunsad ng mapagpunyaging pakikibaka ang mga Marxista
sa tuwirang pamumuno ni Engels laban sa kanila. At sa
panahong magbukas ang Kongreso noong Hulyo 14, 1889—
ang sentenaryo ng pagsalakay sa Bastille—nangibabaw ang
mga Marxistang partido. Dumalo sa Kongreso ang 393
delegado mula sa 20 bayang Europeano at Amerikano. Dahil
nabigo ang kanilang tangka, nagdaos ng karibal na kongreso
sa Paris ang mga Posibilista sa araw ring iyon para tapatan
ang Marxistang Kongreso. Iilan lamang sa mga dayuhang
delegado ang dumalo sa kongreso ng mga Posibilista, at
karamihan sa kanila ay mga huwad na kinatawan.
106
Pinakinggan ng Internasyunal na Kongreso ng mga Sosyalistang
Manggagawa ang mga ulat ng mga delegado ng mga
sosyalistang partido tungkol sa kilusang manggagawa sa kani-
kanilang bayan, binalangkas ang saligang mga prinsipyo ng
internasyunal na lehislasyon sa paggawa, inendurso ang
demand para sa introduksyon sa lehislatura ng 8-oras na araw
paggawa at ipinakita ang mga paraan para makamit ng mga
manggagawa ang kanilang mga layunin. Idiniin ng Kongreso
ang pangangailangan para sa pampulitikang organisasyon
ng proletaryado at ng pakikibaka para sa pagkakamit sa mga
demand sa pulitika ng mga manggagawa. Itinaguyod nito
ang abolisyon ng mga pamalagiang hukbo at ipinanukala ang
unibersal na pag-aarmas sa mamamayan. Ang pinakatampok
na desisyon ng Kongreso ay ang manawagan sa mga mangga-
gawa ng lahat ng kalupaan para ipagdiwang ang Mayo Uno
bawat taon bilang internasyunal na pista ng uring manggagawa.
28
Isinulat ni Engels ang paunang salitang ito sa wikang German
para sa bagong edisyong Polish ng Manipesto, na inilathala
noong 1892 sa London ng Przedswit Press na pinatatakbo ng
mga sosyalistang Polish. Matapos ipadala ang paunang salita
sa Przedswit Press, isinulat ni Engels, sa isang liham kay Stanislaw
Mendelson na may petsang Pebrero 11, 1892, na nais niyang
matuto ng Polish at puspusang pag-aralan ang pag-unlad ng
kilusang manggagawa sa Poland, upang makapagsulat siya
nang mas detalyadong paunang salita sa susunod na edisyong
Polish ng Manipesto.
29
Ang Kongresong Poland, bahagi ng Poland na ipinagkaloob sa
Rusya sa ilalim ng upisyal na ngalan ng Kaharian ng Poland
sa pamamagitan ng mga desisyon ng Kongreso sa Vienna ng
1814-15.
107
30
Ang paunang salitang ito, na unang pinamagatang “Para sa
Mambabasang Italyano,” ay isinulat ni Engels sa wikang French
para sa edisyong Italyano ng Manipesto sa kahilingan ng
Italyanong Sosyalistang lider na si Filippo Turati. Inilathala
ang edisyong Italyano bilang pampleto sa Milan ng limbagan
ng Critica Sociale, isang Sosyalistang teoretikal na dyornal.
Isinalin ang Manipesto sa wikang Italyano ni Pompeo Bettini,
at ang paunang salita ni Engels, ni Turati.
31
Sa marami sa kanyang akda, partikular ang kanyang artikulong
“Die Erfurterei im Jahre 1859,” inilatag ni Marx ang ideya na
kumilos ang reaksyon matapos ang 1848 bilang natatanging
testamentaryong tagapagpatupad ng rebolusyon, at tiyak na
ipinatutupad ang mga demand ng rebolusyon, bagamat sa
paraang tragi-komiko, halos panunuya tungkol sa rebolusyon.
32
Ang kahulugan ng burgesya ay ang uri ng modernong mga
kapitalista, ang may-ari ng mga kagamitan sa produksyong
panlipunan at employer ng sahurang paggawa. Ang kahulugan
ng proletaryado ay ang uri ng modernong mga sahurang
manggagawa na dahil walang sariling mga kagamitan sa
produksyon ay napipilitang ibenta ang kanilang lakas paggawa
upang mabuhay. [Tala ni Engels – 1888 edisyong Ingles.]
33
Ibig sabihin, lahat ng nakasulat na kasaysayan. Noong 1847, ang
prehistorya ng lipunan at ang organisasyong panlipunan na
umiral bago ng nakasulat na kasaysayan ay hindi pa nababatid.
Mula noon, natuklasan ni August von Haxthausen (1792-1866)
ang pag-aaring komun sa lupa sa Rusya, pinatunayan ni Georg
Ludwig von Maurer na ito ang pundasyong panlipunan na
108
pinagsimulan ng lahat ng lahing Teutonic sa kasaysayan, at di
nagtagal, natuklasan na ang mga pamayanang komunidad ang
siyang nagiging, o kaya’y naging, primitibong anyo ng lipunan
sa lahat ng dako mula India hanggang Ireland. Ihinayag ang
panloob na organisasyon ng primitibong lipunang
komunistikong ito, sa kanyang tipikal na anyo, ng kahulihang
pagkakatuklas ni Lewis Henry Morgan (1818-1861) sa tunay na
kalikasan ng gens at ang relasyon nito sa tribu. Nang malusaw
ang primibal na mga komunidad na ito, nagsisimula na ang
lipunan na mahati-hati sa hiwa-hiwalay at sa huli’y
antagonistikong mga uri. Sinikap kong baybayin ang prosesong
ito ng pagkakalusaw sa The Origin of the Family, Private Property
and the State (Ang Pinagmulan ng Pamilya, Pribadong Pag-aari
at Estado).
34
Maestro-gremyo, ibig sabihin, isang ganap na kasapi ng isang
gremyo, isang maestro sa loob, at hindi ang pinuno ng isang
gremyo. [Engels: 1888 edisyong Ingles.]
Ito ang pangalang ibinigay sa mga taga-kabayanan ng Italy
at France sa kanilang mga komunidad na kalunsuran,
matapos nilang mabili o maagaw ang kanilang inisyal na mga
karapatan sa paggugubyerno-sa-sarili mula sa kanilang mga
panginoong pyudal. [Engels: 1890 edisyong German.]
35
“Komuna” ang itinawag sa France sa sumisibol na mga
kabayanan kahit bago pa nila naipagwawagi mula sa kanilang
mga pyudal na panginoon at amo ang lokal na
paggugubyerno sa sarili at mga karapatang pampulitika
bilang “Ikatlong Estate.” Sa pangkalahatan, para sa pang-
ekonomyang pag-unlad ng burgesya, ginagamit ang England
109
bilang tipikal na bayan, at para sa pampulitikang pag-unlad
nito, ginagamit ang France. [Engels: 1888 edisyong Ingles.]
Ito ang pangalang ibinigay ng mga taga-kabayanan ng Italy
at France sa kanilang mga komunidad sa kabayanan, matapos
nilang mabili o maagaw ang kanilang inisyal na karapatan sa
paggubyerno-sa-sarili mula sa kanilang mga pyudal na
panginoon. [Engels: 1890 edisyong Ingles.]
36
Sa kanilang mga akdang isinulat sa kalaunan, ihinalili nina
Marx at Engels ang mas eksaktong mga konsepto ng “halaga
ng lakas paggawa” at “presyo ng lakas paggawa” (unang
iniharap ni Marx) sa “halaga ng paggawa” at “presyo ng
paggawa.”
37
Tala ni Engels sa 1888 edisyong Ingles: hindi ang
Restorasyong Ingles (1660-1689), kundi ang Restorasyong
Pranses (1814-1830).
38
Ang mga Lehitimista ay sumuporta sa Dinastiyang Bourbon
na ibinagsak noong 1830 at kumatawan sa interes ng heredita-
ryong malalaking maylupa. Sa pakikitunggali sa Dinastiyang
Orleans, na sinuhayan ng aristokrasya sa pinansya at
malaking burgesya, madalas gumamit ang isang seksyon ng
Lehitimista ng demagohiyang sosyal at nagkunwari na
tagapagtanggol ng anakpawis laban sa pagsasamantala ng
burgesya.
Ang Batang England ay isang grupo ng mga pulitiko at manu-
nulat na kabilang sa Partidong Tory. Inorganisa ito sa
maagang bahagi ng dekada 1840. Sinalamin ng mga
kinatawan ng Batang England ang disgusto ng aristokrasyang
110
maylupa laban sa lumalaking lakas sa ekonomya at pulitka
ng burgesya. Gumamit sila ng mga pamamaraang
demagohiko upang ipailalim ang uring manggagawa sa
kanilang impluwensya at gamitin sila para labanan ang
burgesya.
39
Tala ni Engels sa 1888 edisyong Ingles: pangunahing aplikable
ito sa Germany, kung saan ipinasasaka ng maylupang
aristokrasya at panginoong maylupa ang malalaking bahagi
ng kanilang mga lupain para sa kanilang kapakinabangan sa
mga tagapamahala, at dagdag pa, ay ekstensibong mga
tagapagmanupaktura ng asukal mula sa beetroot at
nagdidistila ng alak mula sa patatas. Sa ngayon, medyo hindi
pa ito sinasaklaw ng mas mayayamang aristokrasyang British;
pero alam rin nila kung paanong bawiin ang papaliit na upa
sa pamamagitan ng pagpapagamit ng kanilang mga pangalan
sa floaters o humigit-kumulang ay kahina-hinalang mga
kumpanyang pinagsama-sama ang sapi.
40
Tala ni Engels sa 1888 edisyong German: Winalis ng rebolu-
syonaryong bugso ng 1848 ang buong gamit na gamit na
tendensyang ito at nakaalis sa hangarin ng mga tagapag-
taguyod nito na maglaru-laro sa sosyalismo. Ang
pangunahing kinatawan at klasikal na tipo ng tendensyang
ito ay si G. Karl Gruen.
41
Francois Noel Babeuf (1760-1797): isang Pranses na pampuliti-
kang ahitador; bigong nagpakana na wasakin ang Pamatnu-
gutan sa rebolusyonaryong France at itinatag ang sistemang
komunistiko.
111
42
Comte de Saint-Simon, Claude Henri de Rouvroy (1760-1825):
sosyal pilosopong Pranses; sa pangkalahatan, itinuturing na
tagapagtatag ng sosyalismong Pranses. Ipinagpalagay niya na
dapat ireorganisa ang lipunan alinsunod sa linya ng industriya
at ang mga syentista ang dapat maging bagong ispiritwal na
mga pinuno. Ang kanyang pinakamahalagang akda ay ang
Nouveau Christianisme (Bagong Kristyanismo) (1825).
43
Charles Fourier (1772-1837): sosyal na tagarepormang
Pranses; ipinalawig ang sistema ng mga kooperatibang
nakasasapat-sa-sarili na tinaguriang Fourierismo, laluna sa
kanyang akdang Le Nouveau Monde Industriel (Ang Bagong
Mundong Industriyal) (1829-30).
44
Richard Owen (1771-1858): industriyalista at sosyal na taga-
repormang Welsh. Binuo niya ang isang modelong industriyal
na komunidad sa New Lanark, Scotland, at nagpasiuna ng
mga kapisanang kooperatiba. Kabilang sa kanyang mga aklat
ang New View of Society (Bagong Pananaw sa Lipunan) (1813).
45
Tala ni Engels sa 1888 edisyong Ingles: Ang mga phalanstere
ay mga kolonyang sosyalista sa plano ni Charles Fourier;
Icaria ang ngalan na ibinigay ni Cabet sa kanyang utopya, at
di naglaon, sa kanyang kolonyang komunista sa Amerika.
Tala ni Engels sa 1890 edisyong Aleman: “Mga Kolonyang
Pantahanan” ang tawag ni Owen sa kanyang mga modelong
kapisanang komunista. Mga phalanstere ang pangalang
ibinigay sa mga palasyong publiko na pinlano ni Fourier.
Icaria ang ngalan na ibinigay ni Cabet sa Utopyang lupang
112
pangako, na inilarawan ni Cabet na mga institusyong
Komunista.
46
Ang Mga Repormista ay mga nananalig sa pahayagang Le
Reforme, na inilathala sa Paris mula 1843 hanggang 1850.
Itinaguyod nila ang pagtatatag ng republika at ang pagsa-
sagawa ng mga repormang demokratiko at sosyal.
47
Tala ni Engels sa 1888 edisyong Ingles: ang partidong noo’y
kinakatawan sa Parlamento ni Ledru-Rollin, sa panitikan, ni
Louis Blanc (1811-82), at sa arawang pahayagan ng Reforme.
Ipinahihiwatig ng ngalang Sosyal-Demokrasya, kasama ng
mga nag-imbento nito, ang isang seksyon ng Partidong
Demokratiko o Republikano na humigit-kumulang ay
nabahiran ng sosyalismo.
Tala ni Engels sa 1890 edisyong Aleman: Ang Partido sa France,
na sa panahong iyon ay nagtataguri sa sarili na Sosyalista-
Demokratiko, ay kinakatawan ni Ledru-Rollin sa buhay
pampulitika at ni Louis Blanc sa panitikan; sa gayon, ibang-
iba ito sa kasalukuyang Sosyal-Demokrasyang German.
48
Kleinburgerei sa orihinal na German. Ginamit nina Marx at
Engels ang katagang ito para ilarawan ang mga elementong
reaksyunaryo ng petiburgesyang lunsod.
113
Disenyo ng pabalat: Digital collage mula sa painting na “Marx and
Engels Working on the Manifesto” ni V Polyakov (1961), larawan ng
dambanang “Chinese Revolution” sa China, at iba pang imahe.
Errata
1. Sa pahina 6 unang talata ikalawang linya, walang gitling sa
“napakalawak”
2. Sa pahina 15 huling talata unang linya, “opinyon” hindi “ppnyon”
3. Sa pahina 17 unang talata ikapitong linya, “programang” hindi
“programong”
4. Sa pahina 95 ikalawang talata ikapitong linya, walang gitling sa
“konserbatibo”
5. Sa pahina 99, ikaapat na tala unang linya, alisin ang ikalawang “ay”
6. Sa pahina 99 din ikalimang tala ikalawang linya, “siyang” hindi
“siang”
7. Sa pahina 102 ika-13 tala ika-10 linya, walang gitling sa “paksyong”
8. Sa pahina 102 ika-13 tala din ika-15 linya, “Engels” hindi “Engtels”
9. Sa pahina 104 ika-20 tala ikalimang linya, “lingguhang pahayagan”
10. Sa pahina 105 ika-26 na tala ikaapat at ikalimang linya, alisin ang
unang “mga” at palitan ng “sa”
11. Sa pahina 107 ika-27 tala ikasiyam na linya bago ang dulo,
“Kongreso” hindi “Kongress”
Paumanhin sa mga kamalian

MAIKLING KURSO
SA LIPUNAN AT
REBOLUSYONG
PILIPINO
IKAAPAT NA EDISYON
2019
PAMBANSA-DEMOKRATIKONGPAARALAN
NILALAMAN
Paunang Salita sa Ikaapat na Edisyon ..........................
Paunang Salita sa Ikatlong Edisyon ..............................
5
7
Paunang Salita sa Ikalawang Edisyon .........................
Paunang Salita sa Unang Edisyon .................................
9
12
Pambungad .............................................................................
 14
I.
II.
III.
IV.
TalasalitaanMayaman ang Pilipinas Pero Naghi-
hirap ang Sambayanang Pilipino .......................
17
Ang Kasaysayan ng Pilipinas ay
Kasaysayan ng Tunggalian sa
Pagitan ng Iilang Naghaharing Uri
at ng Malawak na Masang Inaapi at
Pinagsasamantalahan............................................
 27
Ang Imperyalismong US, Pyudalismo
at Burukratang Kapitalismo ang mga
Ugat ng Kahirapan ng Sambayanang
Pilipino ......................................................................... 117
Demokratikong Rebolusyong Bayan
ang Tanging Solusyon sa mga Pun-
damental na Problema ng Sam-
bayanang Pilipino .................................................... 162
............................................................................ 215
PAUNANG SALITA
SA IKAAPAT NA EDISYON
H INDI MATATAWARAN ANG naging bahagi ng Maikling
Kurso sa Lipunan at Rebolusyong Pilipino (MKLRP) sa
pagmumulat at pagpapatatag ng paninindigan ng masa ng
kanayunan at kalunsuran at ng Bagong Hukbong Bayan sa
nagdaang ilang dekada. Kumikilos ang malawak na masa
upang ipaglaban ang kanilang mga interes at karapatan,
salagin ang bigwas at biguin ang maitim na pakana ng
kaaway. Kumikilos sila para sa rebolusyon.
Inilalathala ang ikaapat na edisyon ng MKLRP. Ito ay
bahagi ng pagtugon sa panawagang inilatag ng bagong-
halal na Komite Sentral ng Partido Komunista ng Pilipinas
sa ikalawa nitong kongreso na isulong ang kilusang
antipasista, antipyudal at anti-imperyalista at ibagsak
ang naghaharing reaksyunaryong rehimeng US-Duterte;
sumulong tungo sa abanteng bahagi ng estratehikong
depensiba ng matagalang digmang bayan.
Habang mabilis na ipinatutupad ang mga tung-
kulin, inilulunsad din natin ang kampanyang pagwa-
wasto upang ituwid ang mga kamalian at kahinaan sa
nakaraan na naging sanhi ng malaking disbalanse sa
tuluy-tuloy na paglaki at paglakas ng rebolusyonaryong
kilusan.
Sa pamamagitan ng sustenido at masinsing edu-
kasyong pampulitika, maitataas at mapatatatag ang
rebolusyonaryong kamulatan at paninindigan ng hukbong
bayan at ng masa para sa higit pang paglaban at pagli-
lingkod sa bayan.
Sa edisyong ito ng MKLRP, idinaragdag natin ang
seksyon tungkol sa rehimeng Benigno Aquino III. Kininis
at inayos din natin ang ilang presentasyon sa pagtalakay
ng mga naunang rehimen matapos ibagsak ang rehimeng
Marcos.
Pasiglahin natin ang pag-aaral sa MKLRP. Paramihin
ang mga instruktor ng Pambansa-Demokratikong Paaralan.
Ilunsad natin ang mga pagsasanay ng mga instruktor sa
hanay ng mga pwersa sa lokalidad para sa maramihang
paglulunsad ng mga pampulitikang pag-aaral.
Paramihin natin ang librong MKLRP. Gamitin natin
ito sa pagpapalaganap at pagpapasigla ng edukasyong
pampulitika.
Patuloy na isalin ito sa iba’t ibang wika at ipalaganap
upang makapagbasa at makapag-aral ang daan-daang libo
hanggang milyun-milyong baseng masa.
Magsikhay sa pag-aaral! Kamtin ang paparaming mga
tagumpay!
PAMBANSANG KAGAWARAN SA EDUKASYON
2019
PAUNANG SALITA
SA IKATLONG EDISYON
ANG PAGLALABAS NG ikatlong edisyong ito ng Maikling
Kurso sa Lipunan at Rebolusyong Pilipino (MKLRP)
ay bahagi ng napapanahong mga pagtugon sa patuloy
na pagpapalaganap, pagpapasigla at pagpapaunlad ng
rebolusyonaryong gawain sa edukasyong pampulitika ng
pambansa-demokratikong kilusan.
Itinuturing ang MKLRP bilang pinakabatayan at unang
kursong masang pinag-aaralan mula sa kurikulum ng
Pambansa-Demokratikong Paaralan o PADEPA. Samantalang
masaklaw nitong inilalahad ang pundamental na kalagayan
at katangian ng lipunang Pilipino at ang demokratikong
rebolusyong bayan, inilalatag rin nito ang pangkalahatang
konteksto at batayan ng pag-aaral sa iba pang kasunod na
maiikling kurso tulad ng sa kilusang magsasaka, kilusang
kabataan at kilusang kababaihan.
Sa praktikal na pagtupad ng MKLRP sa makabuluhang
papel nito sa kabuuang balangkas ng sistematikong
edukasyong pampulitika, napakahalaga ng mga pagsisi-
kap tungo sa tuluy-tuloy na pagsisinop nito. Mahalaga na
sa tuwina’y maagap na makasabay ang kurso sa pagsasa-
larawan sa pinakahuling mga pangkasaysayang kaganapan
at tunguhin sa lipunan at rebolusyong Pilipino. Kaugnay
nito, idinadagdag pangunahin sa edisyong ito ang mga
sumusunod:
1) Ilang susog kaugnay ng mayor na mga patakaran ng
nagdaang mga rehimen nina Aquino at Ramos;
2) Mga seksyon hinggil sa pinatalsik na rehimeng Estrada
at sa kasalukuyang rehimeng Macapagal-Arroyo;
3) Mga bagong datos sa ibayo pang pagpapatunay at
pagpapatingkad sa pagsusuri hinggil sa malakolonyal at
malapyudal na katangian ng lipunang Pilipino, kasama na
ang bagong mga termino sa talasalitaan;
4) At ang punto hinggil sa nasyunalisasyon sa lupa
bilang bahagi ng tungkulin ng demokratikong rebolusyong
bayan sa larangan ng ekonomya.
Liban sa nabanggit na mga pagdaragdag, kininis din sa
kasalukuyang edisyon ang pormulasyon ng ilang konsepto
at pangungusap. Gayundin, nilinis ang ilang kamaliang
tipograpikal mula sa ikalawang edisyon.
Samantala, sinikap pang paramihin ang mga ilustrasyon
at paunlarin ang gayak o layout ng aklat bilang anyaya at
agapay sa mga mambabasa, laluna ang mula sa hanay ng
uring anakpawis.
Basahin natin at pakahalagahan ang MKLRP. Pag-aralan
natin ang lipunan at rebolusyong Pilipino at ituro ito sa
pinakamalawak na masa ng sambayanan.
PAMBANSANG KAGAWARAN SA EDUKASYON -
PAARALANG PRIMARYA NG PARTIDO
Marso 2005
PAUNANG SALITA
SA IKALAWANG EDISYON
INILALATHALA ANG ikalawang edisyon ng Maikling Kurso
sa Lipunan at Rebolusyong Pilipino (MKLRP) bilang
ambag sa kasalukuyang kabuuang diin sa pagrekober,
pagpapalawak at pagkokonsolida sa baseng masa ng
rebolusyon laluna sa hanay ng masang anakpawis. Ang
kapabayaan sa gawaing masa sa nakaraan ay nangahulugan
din ng malaking kapabayaan sa sistematikong edukasyong
pampulitika. Kahit sa rurok ng lawak at lakas na inabot ng
organisadong baseng masa ng rebolusyon sa kanayunan at
kalunsuran noong 1985, di hamak na malayong nahuhuli
ang edukasyong pampulitika.
Sa muling pagpaparami ng mga teksto ng kursong masa
para sa pagpapalaganap at pagpapasigla ng edukasyong
pampulitika, minabuti ng Paked-Pangkalahatang Kalihiman
na amyendahan na rin ang dating mga teksto ng mga
kursong masa.
Sa ikalawang edisyon ng MKLRP pansinin ang sumu-
sunod na mga pagbabago:
1) Binago ang pagkakasunud-sunod ng mayor na mga
bahagi ng kurso. Inuna ang pagtalakay sa kasaysayan ng
Pilipinas kaysa sa pagtalakay sa tatlong saligang suliranin
ng sambayanang Pilipino. Sa gayon, agad nang nailalatag
ang istorikong ugat ng tatlong saligang suliranin ng
sambayanang Pilipino;
2) Idinagdag ang seksyon tungkol sa pagbagsak
ng diktadurang Marcos at ang mga seksyon tungkol sa
rehimeng Aquino at kasalukuyang rehimeng Ramos.
Ginamit na rin ang pinakahuling mga datos tungkol sa
kalagayan ng lipunang Pilipino.
3) Binuo ang seksyon sa pagtalakay sa mga uri sa
bahaging Demokratikong Rebolusyong Bayan.
4) Ginawang mas malinaw ang ilang pormulasyon at
presentasyon ng sagot sa ilang mga tanong.
5) Nagpalawig sa ilang bahagi ng Demokratikong
Rebolusyong Bayan.
Ang MKLRP ay makatatayo bilang nagsasariling kurso
sa pag-aaral. Kaalinsabay, dinisenyo ito bilang bahagi ng
kurikulum sa sistematikong edukasyong pampulitika na
kinapapalooban ng iba pang maiikling kurso para sa mga
rebolusyonaryong pwersa. Bilang bahagi ng kurikulum sa
sistematikong edukasyong pampulitika, ang MKLRP ay dapat
ibigay nang una sa iba pang maiikling kurso. Dahil pinapaksa
nito ang kabuuang kalagayan ng lipunang Pilipino at ang
demokratikong rebolusyong bayan agad na nailalatag nito
ang kabuuang konteksto at batayan ng pag-aaral sa iba
pang kasunod na maiikling mga kurso sa pag-aaral tulad
ng maikling kurso para sa kilusang magsasaka, kilusang
kabataan, kilusang kababaihan at iba pa. Kung mauunang
pag-aralan ang MKLRP kaysa sa iba pang maiikling kurso
maiiwasan ang tendensyang kumitid sa partikular na
konteksto lamang ang pag-aaral sa mga kurso para sa mga
sektoral na kilusan.
Mainam na isanib sa pag-aaral sa MKLRP ang pag-aaral
sa Isinalarawang Lipunan at Rebolusyong Pilipino upang
masuplementuhan ng biswal at pagaanin ang pag-aaral,
laluna sa hanay ng masang anakpawis.
Patuloy nating paunlarin ang kurso. Sa proseso ng
pagdaraos ng mga pag-aaral, mas makikita natin kung
paano higit pang maiaangkop ito sa kalagayan at mga
pangangailangan ng mga mag-aaral. Kailangang kolektibong
matasa ang bawat pag-aaral, at pana-panahong malagom
ang karanasan dito. Hinihiling namin ang mga obserbasyon,
puna at mungkahi ng mga mambabasa, mag-aaral at
instruktor.
PAMBANSANG KAGAWARAN SA EDUKASYON -
PANGKALAHATANG KALIHIMAN
Abril 1996
PAUNANG SALITA SA
UNANG EDISYON
ANG MAIKLING KURSO sa Lipunan at Rebolusyong
Pilipino ay naglilinaw sa kalagayan ng Pilipinas at
mamamayang Pilipino, tatlong pundamental na problema
ng lipunang Pilipino, kasaysayan ng sambayanang Pilipino,
at demokratikong rebolusyong bayan.
Sinasagot nito ang mga kwestyong: Ano ang kalagayan
at mga problema ng sambayanang Pilipino?, Ano ang mga
pinagmulan sa kasaysayan ng mga problemang ito?, at
Paano natin babaguhin ang kasalukuyang lipunang Pilipino?
Ang kursong ito ang nagsisilbing pangkalahatang
kursong masa at pinag-aaralan bago o pagkatapos ng
espesyal na kursong masa.
Tinatalakay ng espesyal na kursong masa ang mga
problemang partikular sa uri o sektor na ating inoorganisa,
ang kasaysayan ng at rebolusyonaryong solusyon sa mga
problemang ito.
Layunin naman ng pangkalahatang kursong masa ang
pagpapalawak at higit na pagpapalalim sa kamulatang
pampulitika ng masang kasapian ng Bagong Hukbong
Bayan, mga organisasyong masa, at mga grupong lihim.
Ang kursong ito ay makatatayo nang nag-iisa para sa
kolektibo at indibidwal na pag-aaral. Magagamit din itong
gabay ng mga namumuno sa edukasyong masa. Mapag-
aaralan ito sa apat hanggang anim na sesyon na tigalawang
oras. Para maging masigla at buhay ang pag-aaral, dapat
mahigpit na iugnay ito sa mga karanasan at kapaligiran
ng mga mag-aaral.
Nilagyan ng ilustrasyon ang mga piling bahagi para
ang kurso ay higit na mapasimple at higit na madaling
maintidihan.
PAMBANSANG KAWANIHAN SA INSTRUKSYON
Abril 1980
PAMBUNGAD
S A
 REBOLUSYONARYONG kilusang masa, malakas
ang kahilingan ngayon para sa isang praymer na nag-
babalangkas sa mas simpleng anyo sa nilalaman ng
pangkalahatang kursong masa. Ito’y senyal at resulta
ng mabilis na paglawak ng mga rebolusyonaryong orga-
nisasyong masa at pagtaas ng antas ng mga pakikibakang
masa sa kanayunan at kalunsuran.
Kailangang paunlarin ang ating sistema ng pagbi-
bigay sa masa ng edukasyong pampulitika. Dapat tayong
magpakahusay sa sistematiko’t mabilis na pagpapa-
unawa sa malawak na masa ng mga saligang layunin at
prinsipyo ng rebolusyong Pilipino. Pagkumbinasyunin
natin ang malawakang pamamahagi ng mga praymer
at ang direktang paggabay ng mga kadre ng Partido
at hukbong bayan para mapasigla ang inisyatiba ng
pinakamaraming aktibistang masa sa pangunguna sa
kolektibo at indibidwal na pag-aaral.
Ang pagpapaunlad sa edukasyong pulitikal ng
masa ay isang mahalagang rekisito sa pagpapalakas sa
rebolusyonaryong kilusang masa at pagsulong sa mas
malalaking rebolusyonaryong pakikibaka. Kung mabi-
bigyan sila ng saligan at kumprehensibong kaalamang
pulitikal, ang rebolusyonaryong masa ay higit na
makapagkukusa at aktibong lalahok sa mga pakikibaka’t
gawain sa rebolusyon. Higit na magiging makabuluhan
ang pag-aaral nila sa mga rebolusyonaryong babasahin
at mga publikasyon ng Partido, at mas mabilis silang
makasusulong sa mas maunlad pang aralin sa rebolusyon.
Inilalathala ang praymer na ito bilang ambag sa
pagpapaunlad sa ating edukasyong masa. Ito ay ibinase
sa pag-aaral sa ipinatutupad nang pangkalahatang
kursong masa sa iba’t ibang lugar. May ilang mahalagang
pagbabago na ipinasok dito.
Kung ikukumpara sa karamihan ng ipinatutupad nang
pangkalahatang kursong masa, mas malaking pansin ang
ibinibigay ng praymer na ito sa pag-aaral sa kasaysayan.
Siguro iniiwasan ng ibang kurso ang paghaba ng pag-aaral.
Pero dahil mahalaga ito para sapat na maunawaan ang
lipunan at rebolusyong Pilipino, idinagdag ang hiwalay na
bahagi tungkol sa kasaysayan, kahit humaba nang bahagya
ang kurso.
Isa pang pagkakaiba ang pagtrato sa namumunong
papel ng Partido. Hindi malayong sadyang iniiwasan ang
tuwiran o sapat na pagtalakay sa bagay na ito dahil sa
anti-komunistang propaganda ng kaaway. Pero dahil sa
pag-iwas sa usaping ito, hindi rin sapat na naililinaw ang
pundamental na mga prinsipyo ng rebolusyong Pilipino.
Dapat sapat na malinaw na talakayin sa masa ang
namumunong papel ng Partido sa rebolusyon. Pagkatapos
ng mahigit isang dekada sapul ng muling pagtatatag,
alam na ng karamihang mamamayan na ang Partido ang
namumuno sa rebolusyonaryong kilusan sa malawak na
bahagi ng kanayunan at kalunsuran. Ang kaaway pa nga
ang isa sa mga aktibong nagpapakalat sa katotohanang
ito, sa layuning pigilin ang masa sa pagsuporta at paglahok
sa rebolusyon.
Ang patuloy at masiglang paglawak at pagsulong
ng rebolusyonaryong kilusan ang pinakamalinaw na
palatandaang bigo ang kaaway sa kanyang propagandang
anti-komunista. Kinikilala ng malawak na masa ang
pamumuno ng Partido at interesado silang higit pang
maunawaan ang katangian at mga layunin nito.
Iminumungkahi naming palaganapin ang praymer na
ito sa rebolusyonaryong kilusang masa sa kanayunan at
kalunsuran.
Pinakamabuti rin na sa pag-aaral nito ay masunod
ang kabuuang balangkas at matalakay ang lahat ng
mahahalagang punto. Pero kung sa ilang lugar ay may
malaking dahilan para gumawa ng mga pagbabago sa
presentasyon, pwedeng magkusa na ang mga kinauukulang
organo o yunit.
Tulad sa ibang mga babasahing ipinamamahagi natin,
nais naming kunin ang mga puna at mungkahi ng mga
kasama para mapaunlad pa ang praymer.
KOMISYON SA EDUKASYON AT PROPAGANDA
1980
I.
MAYAMAN ANG PILIPINAS
PERO NAGHIHIRAP ANG
SAMBAYANANG PILIPINO
KARBON
LANGIS
GINTO
TANSO
TROSO
18
DAGAT TSINA
BATANES
Sukat ng Kalupaan
sa Kilometro Kwadrado
KABUUANG SUKAT: 300,000
MGA MAYOR NA PULO:
1. LUZON - 104,688 (SQ.KM)
2. MINDANAO - 94,630 (SQ.KM)
3. SAMAR - 13,080 (SQ.KM)
4. NEGROS - 12,795 (SQ.KM)
5. PALAWAN - 11,785 (SQ.KM)
6. PANAY - 11,575 (SQ.KM)
7. MINDORO - 9,735 (SQ.KM)
8. LEYTE - 7,214 (SQ.KM)
9. CEBU - 4,422 (SQ.KM)
10. BOHOL - 3,865 (SQ.KM)
11. MASBATE - 3,269 (SQ.KM)
N
A
W
A
LA
PAN
W
LA
PA
INLOOCRTOE
S
APAYAO
CAGAYAN
ABRA
KALINGA
I MT.PROVINCE
SL O ISABELA
UCR
O IFUGAO
S
L BA ENU G
N I NUEVA QUIRINO
UO E VISCAYA
N
 T
RA
RO
AU
PANGASINAN
NUEVA
ECIJA
Z TARLAC
AM
BAL PAMPANGA
E
S
 BULACAN
QUM E
ZAO
N
 IRIZAL
 N
LBATAAN
 A
DAGAT PASIPIKO
CAVITE
LAGUNA
BATA
NGA
S
OC
 OC R
I ED
 N
ETN
A
TLA
L M
IM
 NI D
N
ODR
O
O
RO
MARINDUQUE
CAMARINES
NORTE
QUEZ
ON
CAMARINES
SUR
ALBAY
CATANDUANES
SORSOGON
ROMBLON
NORTHERN
SAMAR
MASBATE
W EE
 AS ST TE
ER R
N
 NAK
LA
N
 S A M
 S AMAACAPIZ
 R
 R
E
 U LEYTE
Q
I
TN
A ILOILO
L
A
TN
 U
E BGUIMARAS
 D
 I E
C CC
OS
OR
 G BOHOL
E
NSURIGAO
N
 DEL NORTE
ORIE EG
 CAMIGUIN
NT RO
S
 SU
AL
 DEL RIG
S AO
SIQUIJOR
 AGUSAN
 UR
DEL
MISAMIS
 NORTE
ORIENTAL
MISAMIS
OCCIDENTAL
 NO
RT
E
 AGUSAN
 DEL SUR
D
EL
A
 DEL
A
 NORT
 ZAMBOA
 E
 DEL SUR
 NGA
 LA
NAO
 DEL LANAO
 SUR
 BUKIDNON
 DAVAO
 V M O CG
 G
 DEL NORTE
 A
PN N
 L OA
 A
 Y L SA EO O
 T
B
 BG SHARIFF
 Y
E L
M A
 M
 I S U B KABUNSUAN
 COTABATO
 L A
 TA
A
 Z EN
Z RI
O
AO
AV
MAGUINDANAO
 D
SULU
BASILAN
SULTAN
KUDARAT
SOUTH
COTABATO
SARANGANI
DAVAO
DEL
SUR
TAWI-TAWI
DAGAT SULU-SULAWESI
ANG PILIPINAS AY NASA TIMOGSILANGANG
ASYA. NAPALILIGIRAN ITO NG KARAGATANG
PASIPIKO, DAGAT TSINA AT DAGAT SULU-
SULAWESI (CELEBES). NASA BANDANG HILAGA
NITO ANG TSINA AT BANDANG TIMOG NAMAN
ANG INDONESIA AT HILAGANG BORNEO.
19
A.
ANG BAYANG PILIPINAS AT MAMAMAYANG
PILIPINO
1.
 Anu-ano ang mga katangian ng Pilipinas?
Ang Pilipinas ay isang kapuluang may klimang tropikal
at mabundok na kalupaan. Mayroon itong 30 milyong
ektaryang sukat ng lupain.
Binubuo ito ng 7,100 pulo. Tatlo rito ang malalaking
grupo ng mga pulo: Luzon, Visayas at Mindanao.
Ang Pilipinas ay nasa Timogsilangang Asya.
Napaliligiran ito ng Karagatang Pasipiko, Dagat Tsina
at Dagat Sulu-Sulawesi. Nasa bandang hilaga nito
ang Tsina at bandang timog naman ang Indonesia at
Hilagang Borneo. (Tingnan ang mapa)
Ang populasyon ng Pilipinas ay nasa 106 milyon
sa taong 2018. Pitumpu’t limang porsyento (75%) ang
naninirahan sa kanayunan at 25 porsyento ang nasa
kalunsuran.
May ilang lahing pinagmulan ang mga Pilipino.
Pangunahin sa mga ito ang lahing Malayo. Makabuluhang
ambag sa makalahing komposisyon ng mamamayan
ang Indones at Tsino. Mayroon ding halong mga lahing
Arabe, Indian, Espanyol, Amerikano at Negrito, pero
maliit na porsyento lamang ang mga ito.
Pambansang minorya ang di bababa sa 14
porsyento ng populasyon. Kabilang sa kanila ang mga
20
unang nanirahan sa kapuluan sa loob ng ilampung
libong taon bago dumating ang mga kolonyalistang
Espanyol. Hanggang nitong ilampung taong nagdaan,
sila ang naninirahan sa mas malaking bahagi ng
kapuluan bago sila itinaboy at inapi ng mga mang-
aagaw ng lupa.
Mahigit 100 lenggwahe at diyalekto ang sinasalita
ng mga mamamayan. Ang limang lenggwaheng
sinasalita ng nakararami ay Tagalog, Cebuano, Iloko,
Hiligaynon at Waray. Ang Tagalog ang pangunahing
basihan ng pambansang wika. Sinasalita ito ngayon
ng mamamayan sa iba’t ibang katatasan.
2.
21
Anu-ano ang likas na yaman ng Pilipinas?
Sagana sa likas na yaman ang Pilipinas. Dahil sa mga
kabundukan na karamiha’y dating bulkan, sa maraming
ilog at sa klimang tropikal, matabang-mataba ang
lupaing pang-agrikultura ng Pilipinas. Bagay ito sa
maraming klase ng pananim na makakain tulad ng
palay, mais, gulay, prutas at halamang-ugat, at iyong
magagamit sa industriya tulad ng abaka, goma, niyog,
tubo at iba pa.
Malawak ang kagubatan ng Pilipinas. Sagana ito
sa mga kahoy at iba pang yamang-gubat na magagamit
sa iba’t ibang pangangailangan ng mamamayan.
Sa mga kabundukan at kapatagan, makukuha
ang maraming mineral tulad ng ginto, tanso, langis,
pilak, karbon, bauxite, uranyum at nikel. Sapat ang mga
ito para makapagsarili ang Pilipinas sa pagpapaunlad
ng mga industriya.
Sagana sa isda at iba pang yaman ang mga ilog,
lawa, look at dagat. Maaaring kontrolin ang prinsipal
na mga ilog para mapatubigan ang mga sakahan at
mabigyan ng kuryente ang bawat parte ng bayan.
Ginagamit din para sa transportasyon ang mga ilog,
lawa, look at dagat. Marami ring mahuhusay na
daungan ang Pilipinas.
Kung ang mamamayang Pilipino mismo ang
gagamit at lilinang sa likas na yaman ng Pilipinas
para sa sariling pakinabang, sobra-sobra pa ito para
22
sustinihin ang populasyong makailang beses ang laki
kaysa kasalukuyan. Gayunman, ang mamamayang
Pilipino ay pinipigilan ng imperyalismong United
States, katutubong pyudalismo at burukratang
kapitalismo na gamitin ang likas na yaman ng Pilipinas
para sa sariling bentahe. Sa ngayon, ang likas na
yamang ito ay nililinang ng imperyalismong US at
lahat ng alipuris nito para sa sarili nilang ganansya
at ayon sa makikitid nilang pakana na nakapipinsala
sa masang anakpawis.
B.
NAHAHATI SA IILANG NAGHAHARING
URI AT NAKARARAMING
PINAGSASAMANTALAHAN AT
INAAPI ANG LIPUNANG PILIPINO
23
MALAKING
PANGINOONG
 MAYLUPA
 BURGESYANG
 KUMPRADOR
 1%
1-2%
PAMBANSANG
BURGESYA
7-8%
PETIBURGESYA
15%
MANGGAGAWA
75%
MAGSASAKA
24
1.
Sinu-sino ang kumokontrol at nagpapasasa
sa yaman ng Pilipinas?
Ang kumokontrol at nagpapasasa sa yaman ng bayan ay
ang imperyalistang US at iba pang dayuhang imperyalista,
at ang kasabwat nilang lokal na mga naghaharing uri na
malaking burgesyang kumprador at panginoong maylupa.
Humigit-kumulang isang porsyento (1%) lamang sila ng
populasyon ng Pilipinas.
Sila ang lubos na nakikinabang sa likas na yaman
ng bayan, sa pwersang paggawa at sa likhang yaman ng
mamamayang Pilipino. Kontrolado nila ang reaksyunaryong
gubyerno at reaksyunaryong armadong pwersa sa
Pilipinas. Sila ang mga naghaharing uri na nang-aapi at
nagpapahirap sa sambayanang Pilipino.
2.
 Ano ang kalagayan ng sambayanang Pilipino?
Binubuo ang sambayanang Pilipino ng mga mangga-
gawa, magsasaka, mala-proletaryado, petiburgesya at
pambansang burgesya. Binubuo nila ang 99 porsyento ng
populasyon ng Pilipinas.
Ang sambayanang Pilipino ay isang makapang-
yarihang pwersa para sa pag-unlad. May angkin silang
lakas at talino para magpakahusay sa iba’t ibang lara-
ngan ng gawain sa lipunan at may dakilang tradisyon
ng magiting na paglaban sa dayuhan at lokal na pagsa-
samantala at pang-aapi. Kaya nilang magtayo ng lipunang
nagkakaisa, makatarungan at maunlad. Sa lakas at talino
ng sambayanang Pilipino, naipundar ang malawak na
agrikultura, mga pabrika, minahan, transportasyon at
komunikasyon na bumubuhay sa lipunan. Dapat sana’y
sila ang nagtatamasa sa mga biyaya ng mga ito. Pero sila
25
ang naghihirap at matinding pinagsasamantalahan at
inaapi ng mga dayuhan at lokal na naghaharing uri.
Pinipiga ng iilang imperyalistang dayuhan at mga
lokal na naghaharing uri ang lakas at talino ng mama-
mayan para sa kanilang pakinabang. Kaya, mayaman
man ang Pilipinas, dumaranas ng sobrang kahirapan ang
sambayanang Pilipino.
Naghihirap ang mga manggagawa dahil wala silang
pag-aaring mga kagamitan sa produksyon at nagbebenta
ng kanilang lakas-paggawa upang lumikha ng tubo para
sa mga kapitalista kapalit ng napakababang sahod,
di makataong kalagayan sa paggawa at kawalan ng
seguridad sa trabaho. Pinagsasamantalahan sila ng mga
kapitalistang dayuhan at lokal.
Ang mga magsasaka, na ang mayorya ay wala o
kulang ang lupa, ay inaapi at pinagsasamantalahan ng
luma at bagong tipong mga panginoong maylupa. Pasanin
nila ang mataas na upa sa lupa, mababang sahod at usura.
Patuloy silang inaagawan ng lupa ng mga panginoong
maylupa, burukratang kapitalista at korporasyong
dayuhan. Marami sa kanila, laluna ang saray ng maralita
at mababang panggitnang magsasaka ay napipilitang
magbenta ng kanilang lakas-paggawa, sa isang takda o
mahaba-habang panahon para sa kanilang ikabubuhay.
Sila ang malaproletaryado sa kanayunan.
Bukod sa malaproletaryado sa kanayunan, may
iba pang seksyon ng malaproletaryado na bumubuo ng
malaki-laking parte ng populasyon.
Pinakamarami sa kanila ang mga maralitang
mangingisda at yaong mga nasa kabayanan at kalun-
26
suran tulad ng mga kargador, karpintero, kantero,
katulong sa tindahan, drayber sa traysikel, maglalako at
iba pang wala ring sapat na kagamitan sa produksyon.
Dahil sa malakolonyal at malapyudal na kundisyon, hindi
sapat ang kanilang sahod, hindi regular at kulang ang
kanilang kita, at wala silang tiyak na trabaho.
Dumadausdos naman ang kabuhayan ng peti-
burgesya. Pababa nang pababa ang tunay na halaga ng
maliit nilang kita. Namemeligro ang seguridad nila sa
trabaho. Bumabagsak din ang maliliit nilang negosyo
dahil sa taas ng interes sa utang, taas ng buwis, at mga
kabulukan sa burukrasya.
Ginigipit ang pambansang burgesya ng mala-
laking kapitalistang dayuhan na nagtatambak ng yaring
produkto sa Pilipinas at nagmamanipula sa mga saligang
patakaran ng reaksyunaryong gubyerno kaugnay ng
ekonomya, pananalapi, taripa at pagbubuwis at lokal
na pagbebenta ng mga kalakal. Nasasagkaan din ng
pyudalismo ang kanilang pagnanais na paunlarin ang
kapitalistang produksyon.
Dahil sa mga ito, may panganib at nangangamba
silang mabangkrap. Nauunsyami ang kanilang ambisyong
maging malaking burgesya at magtayo ng estadong
kapitalista sa ilalim ng paghahari ng uri nila.
II.
ANG KASAYSAYAN NG PILIPINAS
AY KASAYSAYAN NG TUNGGALIAN SA
PAGITAN NG IILANG NAGHAHARING URI
AT NG MALAWAK NA MASANG INAAPI
AT PINAGSASAMANTALAHAN
28
Ang kasaysayan ng Pilipinas, higit sa anuman, ay kasaysayan
ng sambayanang Pilipino at ng kanilang magiting na
pakikibaka laban sa dayuhan at lokal na mapagsamantala
at mapang-api.
Sa pag-aaral ng kasaysayan, mauunawaan natin
ang tunay na ugat ng ilang daantaong kahirapan ng sam-
bayanang Pilipino — ang paghahari ng imperyalismong US,
pyudalismo, at burukratang kapitalismo. Sa pag-aaral ng
kasaysayan, lalo nating lilinawin ang batayan ng patuloy na
pakikibaka ng sambayanang Pilipino para sa pambansang
kalayaan at demokrasya.
A.
1.
ANG PAGLAGANAP NG PYUDALISMO SA
BUONG PILIPINAS AT ANG PAGLABAN
DITO NG SAMBAYANAN
Ano ang kalagayan ng lipunang Pilipino bago
dumating ang mga kolonyalistang Espanyol?
Bago sakupin ng kolonyalistang Espanyol ang Pilipinas,
may batayan na para patuloy na umunlad ang lipunang
Pilipino. Sa loob ng Pilipinas noon, laganap nang nagsa-
saka ang mga naninirahan sa malaking bahagi ng
kapuluan. Marunong silang maghabi ng tela, magtroso,
magmina at gumawa ng simpleng mga kasangkapang
metal, porselana, at iba pa. May sarili silang panitikan.
May pakikipagkalakalan na rin sila sa mga katabing-bayan.
Sa panahong ito, may umiiral na tatlong sistema ng
lipunan sa Pilipinas:
mala-alipin at malakomunal, pyudal at primitibong
komunal.
29
a.
 Ang sistemang mala-alipin at malakomunal
Ito ang pinakalaganap na sistema ng lipunan sa kapu-
luan bago dumating ang kolonyalistang Espanyol. Umiral
ang sistemang ito sa mga barangay. Bawat barangay ay
may ilandaang katao at tiyak na teritoryo.
Sa mga barangay, may dalawang anyo ng pag-aari
sa lupa. Una, ang pribadong pag-aari ng mga raha at datu
na pinuno ng mga barangay, ng pamilya nila at ng mga
maharlika o malayang mamamayan. Ikalawa, ang komunal
na pag-aari na pinamamahalaan ng raha at datu sa ngalan
ng buong barangay.
May mga timawang nagsasaka sa mga lupa ng mga
naghahari at maharlika. Nagbabayad ng upa sa lupa ang
mga timawa. Mayroon ding mga alipin na nagtatrabaho
nang walang tiyak na hati sa ani. Ang mga maharlika ay
gumaganap ng espesyal na serbisyo sa mga naghahari
ngunit may mga pagkakataong nagsasaka rin sila.
b.
 Ang pyudal na sistema
Bago ang panahon ng Espanyol, ang pyudal na sistema
ang pinakamaunlad na sistema ng lipunan sa Pilipinas.
Umiral ito sa mga sultanatong Moro sa Mindanao at Sulu.
Mas maraming tao at mas malaking teritoryo ang sakop
ng bawat sultanato kaysa ng barangay.
30
ITO ANG PINAKAMAUNLAD NA SISTEMA
NG LIPUNAN SA PILIPINAS BAGO ANG
PANAHON NG ESPANYOL. UMIRAL ITO
SA MGA SULTANATONG MORO SA
MINDANAO AT SULU.
Ang naghaharing uri ay binubuo ng mga sultan, datu
at mga pamilya nila. Ang mga sultan ay nakapangingibabaw
sa ilang datu. Sila ang namamahala sa mga lupang komunal
bukod sa lupang pag-aari nila. Nangungolekta sila sa mga
magsasaka ng upa sa lupa sa anyo ng buwis sa relihiyon.
Pinagsisilbihan sila ng mga guro sa relihiyon, eskribyente
at pinunong mandirigma.
k.
 Ang primitibong komunal na sistema
Ito ang pinakamababang anyo ng organisasyon ng
lipunan. Umiral ito sa tribo ng mga Ita, Igorot, Ilongot,
Mamanwa, Manobo at katulad na mga tribo. Dito’y walang
pribadong pag-aari sa lupa. Nabubuhay ang mga tao sa
pamamagitan ng pangingisda, pangangalap ng pagkain
at pangangaso sa gubat.
Lahat ng makapagtatrabaho sa tribo ay sumasama
sa paghahanap ng makakain at pinaghahatian ang
nakakalap.
ITO ANG PINAKAMABABANG ANYO NG
ORGANISASYON NG LIPUNAN. DITO'Y
WALANG PRIBADONG PAG-AARI SA
LUPA. NABUBUHAY ANG MGA TAO
SA PANGINGISDA, PANGANGALAP NG
PAGKAIN AT PANGANGASO SA GUBAT.
2.
31
Bakit sinakop ng mga kolonyalistang Espanyol
ang Pilipinas?
Isa nang malakas na kapangyarihan sa daigdig ang
Espanya nang sakupin nito ang Pilipinas noong ika-16 na
siglo. Nangingibabaw sa iba’t ibang bahagi ng daigdig
ang kapangyarihan ng hukbong-dagat nito at may mga
kolonya na ito sa Amerika Latina. Nasa rurok na noon ang
sistemang pyudal sa Espanya. Tulak ng pagyabong ng
merkantilismo at pag-usbong ng manupaktura sa Europa,
lalong pinalawak ng Espanya ang pangongolonya.
Sinakop ng Espanya ang Pilipinas para gawing
istasyon ng pakikipagkalakalan sa Tsina at kalapit na
mga pook. Isa pang mahalagang dahilan ng pananakop
ng kolonyalistang Espanyol ang makukuhang ginto at iba
pang mamahaling metal. Interesado rin ito sa saganang
pagkain at iba pang panustos sa pangangailangan ng mga
kolonyalista na matatagpuan sa Pilipinas.
32
3.
Paano nasakop ng mga kolonyalistang
Espanyol ang Pilipinas?
Para sakupin ang Pilipinas, ginamit ng kolonyalismong
Espanyol ang taktikang manghati at maghari. Sinamantala
nito ang kawalan ng pagkakaisang pampulitika ng mga
barangay. Nilansi ng mga kolonyalista ang ilang datu at
ginamit sila para sakupin ang iba pa. Kaya, kahit iilandaang
tropang Espanyol lamang ang ginamit sa simula, nasakop
nila ang kalakhan ng Pilipinas.
Ginamit ang kumbinasyong “krus at espada”. Sa
pamamagitan ng panlalansi, napayakap nila sa pana-
nampalatayang Kristyano ang ilang barangay. Pagkatapos,
ginamit ang dahas sa pagsupil sa mga lumalaban.
Ang mga sultanato sa Mindanao ay may sistema ng
ekonomya at pagkakaisang pampulitika na mas mataas
kaysa mga barangay. Ang mataas na antas ng pagkaka-
isang pampulitika at kahandaang lumaban ng mama-
mayan doon ang bumigo sa pananalakay ng mga Espanyol
sa mga pamayanang Moro. Hindi rin epektibong nakontrol
ng mga Espanyol ang mga mamamayan sa kabundukan
tulad ng mga Igorot. Nagamit ng huli ang mga kabundukan
para ipagtanggol ang kanilang kalayaan laban sa mga
kolonyalistang Espanyol.
4.
Paano pinalaganap ng mga kolonyalistang
Espanyol ang pyudalismo sa Pilipinas?
Sa mahigit tatlundaang taong paghahari ng kolonyalis-
mong Espanyol, ipinatupad ang dalawang pangunahing
paraan para palaganapin at patatagin ang pyudalismo sa
Pilipinas. Una, ang sistemang enkomyenda na sinimulan
noong 1570 at, ikalawa, ang sistemang asyenda na
ipinatupad noong huling bahagi ng ika-18 siglo.
a.
 Ang sistemang enkomyenda
33
Ang mga enkomyenda ay malalawak na lupaing ipinag-
kaloob ng haring Espanyol sa mga upisyal at ordeng
relihiyoso sa kolonya. Kapalit ang mga ito ng serbisyo nila
sa pagsakop sa Pilipinas. Ang enkomyenda ay binubuo ng
pinagsama-samang nilupig na mga barangay, na naging
mas malalaking yunit sa ekonomya at administrasyon. Dito,
ipinatupad ang pyudalismo.
Layunin at tungkulin ng mga enkomyenda ang
pagpapadali sa koleksyon ng buwis, pagpapatupad sa polo
o sapilitang paggawa, at indoktrinasyon ng mamamayan
sa Kristyanismo. Kinasangkapan ito para maagaw ng mga
kolonyalista ang malalawak na lupain. Inangkin ng mga
kolonyalista ang mga sakahang matagal nang binubungkal.
Pinagbayad ng upa sa lupa ang mga magsasaka rito. Lahat
ng mga lupang di sinasaka ay itinuring na pag-aari ng haring
Espanyol. Sapilitang pinagtrabaho ang mga magsasaka sa
paghahawan ng mga gubat para palawakin ang lupaing
mapapakinabangan ng mga kolonyalista. Pati ang mga
dating maharlika ay bumagsak sa katayuang timawa.
Binuwag ang mga enkomyenda noong ika-17 siglo.
Ipinalit ang mga probinsya bilang sistema ng administrasyon.
Ginawa ito para pahigpitin ang pagpapatupad ng mga
batas ng Espanya sa pag-aari ng lupa at para bawasan
ang banggaan ng mga panginoong maylupang kleriko
at sibil. Bunga nito, lalong tumindi ang pagsasamantala
at ang pangangamkam ng lupa. Malawakan na noon ang
pribadong pagmamay-ari ng mga kolonyalista sa lupa.
34
b.
Ang sistemang asyenda
Pinalawak ng mga kolonyalistang Espanyol ang mga sakahan
para sustentuhan ang kakainin at mga pangangailangan
nila. Ang pinagkaabalahan ng mga kolonyalista ay ang
Kalakalang Maynila-Acapulco.
Ang kalakalang ito ay nakatuon sa pagbebenta sa
Mexico ng mga produktong yari sa Tsina at ibang kalapit-
bayan. Nagsimula itong malugi noong huling bahagi ng
ika-18 siglo bunga ng kumpetisyon ng mga produkto ng
mga pabrika sa Europa at ng pananalakay ng mga piratang
Ingles sa mga barkong nagbibyahe sa Maynila at Mexico.
Sa kalagayang ito, sinimulan ang sistemang asyenda.
Iniutos ang malawakang pagtatanim ng mga halamang
ibebenta sa mga kapitalistang bayan. Ipinalaganap ang
35
pagtatanim ng tabako, tubo, abaka, indigo at iba pa.
Kasabay nito, binuksan ang mga daungan ng Pilipinas sa
mga barko ng mga kapitalistang bayan sa Europa at ng
United States.
Para pabilisin ang daloy ng mga produkto mula sa
iba’t ibang bahagi ng kapuluan, itinayo ang mga riles ng
tren, bagong daungan, bagong kalsada, at ang sistema
ng komunikasyon. Dahil dito, lalong pinahigpit ang
pagpapatupad ng pwersahang pagtatrabaho. Dumalas ang
paghahakot sa malalaking bilang ng mamamayan para
magtrabaho sa malalayong lugar.
Sa sistemang asyenda, lalong tumindi ang pagsa-
samantalang kolonyal at pyudal. Nagdikta ang mga
Espanyol ng kota sa aanihing mga pananim para sa eksport.
Pwersahan ding binili ang mga ito sa napakababang presyo.
At mas malaking produktong sarplas ang kinuha sa mga
magsasaka sa anyo ng buwis sa lupa at parte sa ani. Gina-
wang monopolyo ng gubyernong kolonyal ang pagbili sa
mga pananim na ito. Lumubha ang pang-aagaw ng lupa
dahil nais ng mga panginoong maylupa na makinabang
nang husto sa pagbebenta ng mga pananim na komersyal.
Sa sistemang asyenda nagsimula ang sistemang
kasamá. Ipinaupa ng mga prayle at upisyal na Espanyol
ang mga asyenda sa mga asendero (lokal na panginoong
maylupa). Ipinarsela sa mga sakahan ang lupa at ipinatrabaho
sa mga magsasaka sa kundisyong hatian ng ani.
Isa pang resulta ng sistemang asyenda at ng pagsigla
ng kalakalang panloob at panlabas ay ang paglitaw ng
usbong ng uring manggagawang Pilipino. Lumitaw din
ang usbong ng burgesyang Pilipino na binubuo ng mga
komersyante at ng mga anak nilang nakapag-aral sa
kolehiyo.
36
5.
Paano napatagal ng mga kolonyalistang
Espanyol ang paghahari nila sa Pilipinas?
Nagawa ng mga kolonyalistang Espanyol na patagalin ang
paghahari nila sa Pilipinas sa loob ng mahigit tatlundaang
taon. Gumamit sila ng iba’t ibang paraan tulad ng:
a.
Paggamit sa armadong pwersa para supilin
ang mga Pilipino
Itinayo ng mga kolonyalista ang hukbong kolonyal.
Pinalakas ito sa pamamagitan ng sapilitang pagrerekluta
ng sundalong Pilipino. Ginamit ang hukbong ito para
supilin ang pagtutol at paglaban ng mamamayan. Malupit
na sinalakay ng hukbong kolonyal ang mga magsasakang
nag-aalsa sa iba’t ibang bahagi ng kapuluan. Ginamit ang
hukbong ito sa paulit-ulit na pagsalakay sa mga Moro sa
Mindanao at sa mga Igorot sa bulubunduking Kordilyera.
b.
Pagkontrol sa isipan ng mamamayan
sa pamamagitan ng relihiyon
Winasak ng mga paring Espanyol ang dating pananam-
palataya ng mga mamamayan. Ipinalaganap ang Katolisismo.
Isinubo sa mga mamamayan ang mga nobena, dasal at
pamahiin para maluwag nilang matanggap ang paghahari
at pang-aabuso ng mga kolonyalistang Espanyol. Itinanim
sa isip ng mamamayan ang pikit-matang pagsunod at
pag-aasal alipin. Ang mga paring Espanyol mismo ay
tuwirang humawak ng makapangyarihang mga pusisyon
sa gubyernong kolonyal. Sa ganitong mga pusisyon,
napagkumbina nila ang kapangyarihan ng relihiyon at
gubyerno para ipagtanggol ang paghahari ng Espanya at
ang pangingibabaw ng mga ordeng relihiyoso.
37
NAGAWANG PATAGALIN NG KOLONYALISTANG ESPANYOL ANG
PAGHAHARI SA PILIPINAS SA LOOB NG MAHIGIT 300 TAON
PAGGAMIT SA ARMADONG PWERSA
PARA SUPILIN ANG MGA PILIPINO
PAGKONTROL SA ISIPAN
NG MAMAMAYAN SA
PAMAMAGITAN NG RELIHIYON
PAGGAMIT SA LOKAL
NA NAGHAHARING URI
38
k.
Paggamit sa lokal na naghaharing uri
Binigyan ng mga kolonyalistang Espanyol ang dating mga
raha at datu ng ilang kapangyarihan sa mga munisipyo’t
barangay. Binigyan din sila ng ilang pribilehiyo tulad ng
pang-aangkin ng lupa at eksemsyon sa polo. Sa ganitong
paraan, nakuha nila ang suporta ng dating mga raha at
datu. Nagamit nila ito sa pagpapatupad ng paghaharing
kolonyal sa mga barangay at munisipyo.
Ang mga lokal na papet na ito ang bumuo ng
prinsipalya, ang grupo ng mga kabesa ng barangay at
gubernadorsilyo. Sila ang naging kolektor ng buwis o
cacique, tagahakot ng mga tao para sa polo, nangungunang
tauhan ng simbahan sa hanay ng mga Pilipino, katiwala
sa mga lupa ng mga panginoong maylupang Espanyol, at
nangungunang tagapuri ng mga kolonyalista.
6.
Bago ang Rebolusyon ng 1896, paano
nilabanan ng sambayanang Pilipino ang
kolonyalismong Espanyol?
Sa buong panahon ng kolonyal na paghahari ng Espanya,
sumiklab ang iba’t ibang pagbabangon laban sa buwis,
sapilitang paggawa, monopolyo sa komersyo, napakataas
na upa sa lupa, pangangamkam ng lupa, pagpapataw ng
relihiyong Katoliko, mga palakad na di makatwiran at iba
pang kalupitan ng mga kolonyalistang Espanyol.
Naganap ang di kukulangin sa 200 pagbabangon na
iba’t iba ang itinagal at lawak na naabot. Sa mga ito, makikita
ang pagkilala ng sambayanang Pilipino sa pangangailangan
ng dahas at nagkakaisang pagkilos para ibagsak ang pagha-
haring Espanyol. Lumaganap at lumakas ang mga ito at
lumikha ng isang dakilang rebolusyonaryong tradisyon sa
sambayanang Pilipino.
39
Ilan sa mga tampok na pagbabangon ang sumusunod:
Ika-16 siglo:
a.
 Noong 1574, may 2,000 mandirigma ang nag-ipon
sa Tondo upang itaboy ang mga Espanyol na kapapasok
pa lamang sa Maynila. Ito ang tinatawag na pagbabangon
ni Sulayman.
b.
 Noong 1574, namuno sa pagbabangon si Lakandula,
ang raha ng Tondo upang itaboy ang mga kolonyalista.
Kumalat hanggang Cavite ang pagbabangong ito. Pinatay
ng mga nag-aalsa ang mga prayle at Espanyol na nadakip
nila at sinunog ang mga simbahan. Pinalibutan ang
Maynila ng libu-libong mandirigma. Sa bandang huli,
nakipagkasundo si Lakandula sa mga Espanyol.
k.
 Noong 1596, namuno si Magalat sa pag-aalsa laban
sa matataas na buwis at abuso ng mga enkomendero sa
Cagayan. Ang iba’t ibang datu ng Tuguegarao ay sumali
sa pagbabangong ito. Tumagal ng walong buwan bago
nasugpo ang pagbabangong ito.
Ika-17 siglo:
a.
 Noong 1620, sinimulan ng mga Espanyol ang
pagpapadala ng mga ekspedisyon sa Kordilyera para
sakupin ang mga Igorot at maangkin ang mga mina
ng ginto sa lugar. Pero paulit-ulit na nabigo ang mga
ekspedisyong ito at hindi epektibong nakontrol ng mga
Espanyol ang Kordilyera.
b.
 Pinamunuan ni Sumuroy ang pagbabangon sa
Samar noong 1649-50. Pangunahing dahilan nito ang
paghahakot sa mga magsasaka para sa paggawa ng barko
40
sa Cavite. Kumalat ang pagbabangong ito hanggang sa
Albay, Camarines Sur, Masbate, Leyte, Cebu, Camiguin,
Hilagang Mindanao at Zamboanga. Sinunog ang lahat
ng simbahan sa Samar at pinatay ang maraming prayle.
Gayundin ang nangyari sa ibang lugar na sumunod sa
pagbabangon sa Samar.
k.
 Noong 1660, naganap sa Pampanga ang pagbaba-
ngong pinamunuan ni Maniago. Sumiklab ito dulot ng
malaking halagang di binabayaran ng kolonyal na gubyerno
para sa kinukulektang palay at sa masamang kundisyon
sa polo sa pagpuputol ng troso sa Pampanga at Bataan.
Nanawagan ito ng pagtataboy sa mga kolonyalista.
Nasugpo ang pagbabangong ito nang bigyan ng amnestiya
ang mga nag-alsa at binayaran ang isang bahagi ng utang
ng kolonyal na gubyerno.
d.
 Noong taon ding iyon, nag-alsa ang mamamayan sa
Pangasinan, sa pamumuno ni Malong. Ang mga hinaing nila
ay katulad ng sa pagbabangong pinamunuan ni Maniago.
Nagpadala si Malong ng pwersa sa Ilocos, Cagayan at
Pampanga para itayo doon ang kapangyarihan niya bilang
hari. Natalo ang pagbabangong ito ng ekspedisyon ng mga
Espanyol.
e.
 Sa pamumuno ni Almazan, nag-alsa sa Ilocos bilang
tugon sa panawagan ni Malong. Sa bandang huli, nadurog
ang pagbabangong ito at napatay si Almazan.
Ika-18 siglo:
a.
 Ang pagbabangon sa Bohol na pinamunuan ni
Dagohoy ang pinakamatagal. Mula 1744 hanggang 1829,
naitaboy ng mga nag-alsa ang mga Espanyol sa malaking
bahagi ng Bohol. Umabot sa 20,000 ang lakas nila at
ANG PAGBANGON NG SAMBAYANANG PILIPINO LABAN SA
KOLONYALISMONG ESPANYOL
41
ILOCOS,
1660 (ALMAZAN)
1762-63 (SILANG)
1811
PANGASINAN,
1660 (MALONG)
1762-64(PALARIS)
ZAMBALES,
1681-83
PAMPANGA,
1660 (MANIAGO)
MAYNILA,
1574 (SULAYMAN)
TONDO, 1574 (LAKANDULA)
BATANGAS, 1745 (MATIENZA)
PANAY
1762-64
CAGAYAN, 1596 (MAGALAT)
1763
ISABELA,
 1763
1863 (BALADON AT LABUTAWI)
SAMBAYANANG KORDILYERA, 1620s
MAYNILA, RIZAL, CAVITE, BULACAN, 1745
TAYABAS (QUEZON), 1840-41, 1870
CAMARINES ALBAY
 SUR
 [
 MGA SA KABIKULAN
 PAG-AALSA
 ]
MASBATE
SAMAR, LEYTE, 1649-50
(SUMUROY)
BOHOL, 1744-1829
(DAGOHOY)
CEBU, 1762-64
MACTAN, 1521 (LAPU-LAPU)
SAMBAYANANG
MORO
NAGANAP ANG DI KUKULANGIN SA 200
PAGBABANGON NA IBA'T IBA ANG ITINAGAL
AT LAWAK NA NAABOT.
42
nakapagtayo ng nagsasariling gubyerno sa mga base sa
kabundukan.
b.
 Halos sabay na pumutok ang pagbabangon sa
Pangasinan na pinamunuan ni Palaris at ang pagbabangon
sa Ilocos na pinamunuan ni Silang. Ang una ay tumagal mula
1762-64 at ang ikalawa ay mula 1762-63. Ang pagbabangong
pinamunuan ni Silang ay umabot hanggang Pangasinan at
Cagayan. Kapwa pinamunuan ng mga kabilang sa prinsipalya
ang mga pagbabangong ito. Ang mga ito’y itinulak ng
napakataas na buwis at ng pang-aabuso ng mga prayle
at kolonyal na upisyales. Ipinanawagan ng nagsialsa ang
pagpapatalsik sa mga prayle at upisyales na Espanyol sa
mga nabanggit na probinsya.
k.
 Noong 1745, pumutok ang pag-aalsa sa Batangas,
na pinamunuan ni Matienza. Resulta ito ng arbitraryong
pagpapalawak ng mga Heswita sa mga asyenda at ng
pagtataas ng upa sa lupa.
d.
 Noong taong 1745 rin pumutok ang mga pag-
aalsa sa maraming bahagi ng Maynila, Rizal, Cavite at
Bulacan, dahil sa pangangamkam ng mga prayle ng lupa
at pagtataas ng upa sa lupa. Sa mga pagbabangong
ito, sinalakay ng mga magsasaka ang mga asyenda,
sinunog ang mga bahay ng mga prayle, pinatay ang mga
katiwala na karamiha’y Tsino, at lumaban sa mga tropang
Espanyol.
Marahas na sinupil at sinugpo ng mga kolonyalistang
Espanyol ang mga pagbabangon ng mamamayan.
Sapilitang pinagsundalo ang maraming Pilipino para
ipanlaban sa mga armadong nag-aalsa.
43
7.
Anong mga kilusan ang inilunsad ng mga
ilustrado laban sa mga kolonyalistang Espanyol?
Ang mga ilustrado ay mga Pilipinong nakapag-aral sa
mga kolehiyo sa loob o labas ng Pilipinas. Sa pagtindi ng
pagsasamantalang kolonyal at pyudal, tinamaan ang interes
ng mga magulang nilang komersyante at prinsipales. Naging
biktima ang mga maykayang Pilipino ng pangangamkam
ng lupa, pagpapatalsik bilang katiwala sa mga asyenda,
mabibigat na buwis at iba pang abuso ng mga kolonyalista.
Naging tampulan din ang mga ilustrado ng paghamak ng
mga Espanyol na kaklase at guro nila.
KILUSANG SEKULARISASYON
SA HANAY NG MGA PILIPINONG PARI
KILUSANG PROPAGANDA
NAKATULONG ANG MGA KILUSANG ITO SA PAGPAPALAGANAP NG
NASYUNALISMO AT SA PAGHAHANDA NG ISIP NG MAMAMAYAN PARA
SA PAGSIKLAB NG REBOLUSYONG 1896.
44
Unang sistematikong kilusang inilunsad ng mga
ilustrado para atakehin ang paghahari ng mga Espanyol ang
kilusang sekularisasyon sa hanay ng mga kleriko. Hiningi
ng mga paring Pilipino ang pagpapatalsik sa mga ordeng
relihiyoso mula sa mga parokya.
Nang mag-alsa noong 1872 ang mga manggagawa sa
Cavite, pinaratangang kasabwat sa pag-aalsa ang mga pinuno
ng kilusang sekularisasyon na sina Padre Gomez, Burgos at
Zamora. Ginarote sila kahit nagmamakaawang wala silang
kasalanan.
Ikalawang kilusan ng mga ilustrado ang Kilusang
Propaganda. Inilunsad ito ng mga ilustradong pumunta sa
Espanya para mag-aral at mangampanya ng mga reporma
sa Pilipinas. Hiniling nila sa gubyerno ng Espanya na gawing
regular na probinsya ng Espanya ang Pilipinas, bigyan ito ng
representasyon sa parlamentong Espanyol at ipatupad sa
bayan ang mga probisyon ng Konstitusyon ng Espanya sa
mga karapatang sibil. Pinangunahan ang kilusang ito nina
Jose Rizal, Marcelo del Pilar, Graciano Lopez Jaena, Juan at
Antonio Luna. Nabigo ang kilusang ito ng mga ilustrado.
Umuwi si Rizal sa Pilipinas para ipagpatuloy ang
pagpopropaganda. Itinayo niya ang La Liga Filipina at
nanawagan sa mga Pilipino na tumindig bilang isang bansa.
Pero, hindi siya nanawagan ng paghiwalay sa Espanya. Bago
siya binaril sa Luneta, ipinagkanulo niya ang armadong
pagbabangon ng mamamayan nang manawagan siya sa
mamamayan na magsalong ng sandata.
Limitado ang kilusan na pinamunuan ng mga
ilustrado sa paghingi ng mga reporma sa ilalim ng kolonyal
na paghaharing Espanyol. Hindi rin ito nag-organisa ng
isang kilusan sa hanay ng masang anakpawis. Dahil ang
mga pinuno nito ay galing sa maykayang uring ilustrado,
ang pangunahing layunin nila ay matiyak ang partisipasyon
45
ng kanilang uri sa pampulitikang paghahari at ang mas
malaking parte sa mga pakinabang na pang-ekonomya.
Gayunman, nakatulong ang mga ito sa pagpapalaganap
ng nasyunalismo at sa paghahanda ng isip ng mga Pilipino
para sa pagsiklab ng Rebolusyon ng 1896.
8.
 Ano ang Rebolusyong Pilipino ng 1896?
Ang Rebolusyong Pilipino ng 1896 ay ang armadong
paglaban na inilunsad ng sambayanang Pilipino para ibagsak
ang kolonyal at pyudal na paghahari ng mga Espanyol.
Ipinaglaban nito ang soberanya ng bansang Pilipino, ang
kalayaang sibil, ang pagkumpiska sa mga asyenda ng mga
prayle para ipamahagi sa mga magsasaka at ang paghihiwalay
ng estado sa Simbahan.
ANG REBOLUSYONG
1896 - ANG ARMADONG
PAGLABAN NA INILUNSAD
NG MAMAMAYAN PARA
IBAGSAK ANG KOLONYAL
AT PYUDAL NA PAGHAHARI
NG MGA ESPANYOL.
46
Ang Rebolusyong 1896 ay sinimulan ng Katipunan
sa pamumuno ni Andres Bonifacio. Naniniwala si Bonifacio
na hindi reporma kundi rebolusyon ang tamang landas sa
pagkakamit ng kalayaan ng Pilipinas. Mayorya ng kasa-
pian nito ay galing sa mga manggagawa at magsasaka.
Nakapagpalawak ito at nakaipon ng sapat na bilang ng mga
kasapi para makapaglunsad sa buong bayan ng isang digma
para sa pambansang pagpapalaya. Inihudyat ng Sigaw sa
Pugadlawin noong Agosto 23, 1896 ang pagsisimula ng
armadong paglaban sa mga kolonyalista.
Si Bonifacio ay kumuha ng inspirasyon sa mga
demokratikong rebolusyon na pinamunuan ng burgesya
sa Europa at Amerika. Ginabayan siya ng paninindigang
nagtataguyod sa pagtatayo ng demokratikong republika at
umaayon sa kapitalismo. Sa pagtindi ng pagsasamantala
at pang-aaping kolonyal sa sambayanan, sumidhi rin ang
pambansa-demokratikong hangarin ng malawak na masa
ng mamamayan. Habang patinding inaapi, paigting naman
ang palabang diwa ng mga pinaghaharian, laluna ng
masang anakpawis, hanggang sumiklab ang Rebolusyong
Pilipino ng 1896.
Nang ilunsad ang Rebolusyong 1896 ay unti-unti nang
humihina ang kapangyarihan ng Espanya. Natatalo ito sa
pakikidigma sa mas malalakas na kapitalistang bayan tulad
ng Great Britain, Germany at France. Sumusulong na rin
ang rebolusyonaryong pakikibaka ng mamamayan sa mga
kolonyang Espanyol. Resulta nito, napilitan ang Espanya
na buksan ang kanyang mga kolonya sa pagpasok ng
mga bayang kapitalista na papalaki ang pangangailangan
sa hilaw na materyales at mapagbebentahan ng yaring
produkto.
Nang ipalaganap ang sistemang asyenda, ang
pyudalismo sa Pilipinas ay ganap na umunlad at ang
47
ekonomyang nakasasapat-sa-sarili ay unti-unti nang
hinahalinhan ng ekonomyang nakabatay-sa-salapi. Ang
lipunang Pilipino ay nagsimulang tumungo sa sistemang
malapyudal mula sa pyudalismo. Sumigla ang produksyon
ng kalakal at ang palitan. Sumibol ang binhi ng kapitalismo
sa lipunang pyudal. Lumitaw din ang usbong ng bagong
mga uri sa mas maunlad na sistema ng lipunan.
Malinaw na nagbinhi ang proletaryadong Pilipino
noong ika-19 na siglo. Sila ang mga manggagawa sa riles,
bapor, daungan, asukarera, pabrika ng tabako’t sigarilyo,
imprenta, distilerya, pandayan, bahay-kalakalan at iba pa.
Nagmula sila sa maraming magsasaka na naagawan ng
lupa at nabangkrap. Kabilang din sa kanila ang maraming
artisano at tagayaring-kamay na nawalan ng trabaho.
Kasabay ng paglitaw ng binhi ng proletaryado ay lumitaw
din ang burgesyang Pilipino na binubuo noon ng mga
kumprador at ilustrado. Ang lokal na uring kumprador ay
pangunahing mga komersyanteng Tsino at mga pinunong
papet na may sariling lupa o namumuwisan sa prayle.
Para paghusayin ang transportasyon at komunikasyon,
pinuwersa ng mga kolonyalistang Espanyol ang parami
nang paraming mamamayan na gumawa ng mga daan, tulay
at daungan. Sa kabilang banda, lumawak at humigpit ang
ugnayan ng masang api. Lumakas ang panlabas at panloob
na kalakalan.
9.
Ano ang kinahinatnan ng Rebolusyong Pilipino
ng 1896?
Pagkaraan ng Sigaw sa Pugadlawin noong Agosto 23,1896,
umani ng maraming tagumpay ang sambayanang Pilipino.
Lumawak ang kasapian ng Katipunan. Naitaboy mula
sa maraming bahagi ng bayan ang mga kolonyalistang
Espanyol, laluna sa Luzon.
48
Subalit noong 1897, inagaw ng mga ilustradong
pinamumunuan ni Emilio Aguinaldo ang liderato ng
Rebolusyon. Dinakip at pinatay si Bonifacio ng pamunuang
Aguinaldo. Itinayo ang pamahalaang rebolusyonaryo pero
dumanas ito ng sunud-sunod na pagkatalo. Nalantad ang
mapagkompromisong katangian ng uring ilustrado. Sa
taon ding iyon, nakipagkasundo sa mga Espanyol ang
pamahalaang Aguinaldo. Kapalit ng P400,000, nanawagan
sila sa mamamayan na tumigil sa paglaban at nagpatapon
sila sa Hongkong. Ito ang Kasunduan ng Biak-na-Bato.
Sumuko ang pamunuang Aguinaldo ngunit hindi
ang sambayanang Pilipino. Ipinagpatuloy ng mamamayan
ang rebolusyonaryong pakikibaka.
Samantala, nakipag-ugnayan kay Aguinaldo sa
Hongkong ang mga ahente ng imperyalismong US para
kasangkapanin siya sa balak na pag-agaw sa Pilipinas.
Ibinalik ng mga Amerikano si Aguinaldo sa Cavite pagka-
raang pasukin ng iskwadrong pandagat ni Dewey (admiral
ng hukbong pandagat ng US) ang Look ng Maynila para
lipulin ang plotang Espanyol.
Pagsiklab ng Digmaang Espanyol-Amerikano,
sinamantala ng mga rebolusyonaryong Pilipino ang
magandang pagkakataon para paigtingin ang pakikibaka
sa mga kolonyalistang Espanyol. Bumagsak ang paghahari
ng Espanya sa buong kapuluan liban sa Intramuros at
ilang di mahalagang garison.
Pero dahil sa panghihimasok at pananalakay ng
imperyalismong US, hindi naganap ang pormal na pagsuko
ng mga kolonyalistang Espanyol sa mga Pilipino. Ipinagkait
sa mga rebolusyonaryong Pilipino ang tagumpay na dapat
ay sa kanila. Makahayop na nilupig ng imperyalismong US
ang sambayanang Pilipino at nagpatuloy ang kolonyal na
katayuan ng Pilipinas.
49
NAGTAGUMPAY ANG REBOLUSYONG 1896 NA IBAGSAK ANG
KOLONYALISMONG ESPANYOL. PERO HINDI NAGANAP ANG PORMAL
NA PAGSUKO NG MGA KOLONYALISTA DAHIL SA PANGHIHIMASOK
AT PANANALAKAY NG IMPERYALISMONG US.
50
B.
ANG KOLONYAL NA PAGHAHARI NG
IMPERYALISMONG US AT ANG PAKIKIBAKA
RITO NG SAMBAYANANG PILIPINO
SINAKOP NG US ANG PILIPINAS DAHIL SAGANA ITO SA LIKAS NA YAMAN AT
MURANG LAKAS-PAGGAWA; UPANG PAGTAMBAKAN NG SOBRANG PRODUKTO
AT KAPITAL; GAMITIN ANG BANSA BILANG BASE SA PAKIKIPAG-AGAWAN SA IBA
PANG IMPERYALISTANG KAPANGYARIHAN SA PAGKONTROL SA TSINA AT IBA
PANG BAHAGI NG ASYA.
1.
Bakit sinakop ng imperyalismong US
ang Pilipinas?
51
Noong maagang bahagi ng ika-20 siglo, umabot na sa yugto
ng monopolyong kapitalismo ang US. Para makapang-agaw
ng mga kolonya, ginera ng US ang Espanya noong 1898.
Sinakop ng US ang Pilipinas dahil sagana ito sa likas
na yaman at murang lakas-paggawa at mapagtatambakan
ito ng sobrang produkto at kapital. Gusto ring gamitin ng
US ang Pilipinas bilang base sa pakikipag-agawan sa iba
pang imperyalistang kapangyarihan sa pagkontrol sa Tsina
at iba pang bahagi ng Asya.
2.
Paano sinakop ng imperyalismong US
ang Pilipinas?
Para masakop ang Pilipinas prinsipal na ginamit ng
imperyalismong US ang kontra-rebolusyonaryong dahas
at segundaryo, ang panlilinlang. Sa simula, nakialam
ito sa mga usapin sa Pilipinas sa pamamagitan ng
pagkukunwang tutulong sa pamahalaang Aguinaldo sa
pagtataboy sa kolonyalismong Espanyol. Kahit nasukol na
ng mga rebolusyonaryong Pilipino ang mga kolonyalistang
Espanyol, nakumbinsi ng mga Amerikano ang pamahalaang
Aguinaldo na patagalin ang huling dagok sa mga Espanyol.
Sa gayon, nakapag-ipon ang imperyalistang US ng sapat na
tropang ginamit para maagaw ang kredito sa pagpapasuko
sa mga Espanyol at para ipanagupa sa mga Pilipino.
Lingid sa mga Pilipino, nakipagkasundo ang
gubernador-heneral na Espanyol kay Admiral Dewey
para sa isang kunwang labanan. Ginawa ito para may
dahilang sumurender ang mga kolonyalistang Espanyol
sa mga imperyalista, sa halip na sa mga Pilipino na noo’y
nakapaligid sa Intramuros. Sa kung anu-anong dahilan,
52
GUMAMIT ANG IMPERYALISTANG US NG
KONTRA-REBOLUSYONARYONG DAHAS AT PANLILINLANG
paulit-ulit na pinaurong ng mga pwersang Amerikano
ang mga Pilipino mula sa kanilang pagkakakordon sa
Intramuros.
Noong Disyembre 10, 1898, lihim na nagpirmahan
ang Espanya at US sa isang kasunduang nagkakaloob
ng Pilipinas sa US kapalit ng halagang $20 milyon.
Ang kasunduang ito’y ang Tratado ng Paris. Habang
nagdaragdag ng tropang panalakay sa Pilipinas sinimulan
ng mga Amerikano ang madugong kampanya ng pagsakop
sa Pilipinas noong 1899. Tumagal hanggang 1902 bago
mapagpasyang naipanalo ng imperyalismong US ang digma
ng pagsakop sa Pilipinas. Pero hanggang 1916, nagpatuloy
sa iba’t ibang bahagi ng kapuluan ang armadong paglaban
sa bagong mga mananakop.
53
Sa Digmaang Pilipino-Amerikano (1899-1902),
126,468 tropa ng US ang pinakawalan laban sa pitong
milyong mamamayang Pilipino. Hindi kukulangin sa 4,000
ang napatay sa mga dayuhang agresor at halos 3,000 ang
nasugatan. Halos 200,000 namang Pilipinong pangkombat
at di pangkombat ang napatay. Sa madaling sabi, sa bawat
sundalo ng US na napatay, limampung Pilipino naman
ang napatay (1:50). Mahigit 250,000 Pilipino ang namatay
na direkta at hindi direktang resulta ng mga labanan. Sa
tantya pa nga ng isang heneral ng US ay aabot sa 600,000
ang napatay na Pilipino, o ika-anim na parte ng populasyon
noon ng Luzon.
Malahalimaw na henosidyo o paglipol sa lahi ang
ginawa ng mananakop na imperyalistang US. Nagsagawa
sila ng sarisaring kalupitan tulad ng pagmasaker sa
mga bihag at sibilyan, pagsasamantala sa kababaihan,
panununog sa mga tahanan at ari-arian, pagpapahirap,
pagsosona at pagkokonsentra ng mga mamamayan sa mga
kampo.
Aabot sa 1.5 milyong Pilipino ang pinatay ng imperya-
lismong US magmula 1899 hanggang sa pagtatapos ng
kampanyang pasipikasyon noong 1913.
Kasabay nito, sinamantala ng imperyalismong US
ang mga kahinaan ng lideratong ilustrado ng pamahalaang
Aguinaldo. Inakit nito ang mga palasuko sa liderato ng
rebolusyon sa pamamagitan ng pangakong “kapayapaan”,
“awtonomya” at “mapagpalang asimilasyon”. Sa bawat muni-
sipalidad na nasakop nila, nagdaos ang mga imperyalistang
tropa ng eleksyong munisipal na nilahukan lamang ng mga
kabilang sa lumang prinsipalya. Ipinwera sa mga papet
na eleksyong ito ang masa na hindi nakakatugon sa mga
rekisito sa ari-arian at sa kakayahang bumasa at sumulat.
Ginamit ng mga mananakop ang mga eleksyon para ilayo
54
sa rebolusyon ang mga kabilang sa prinsipalya. Ginawa
nilang papet ang mga kasapi nito, tulad ng ginawa ng mga
kolonyalistang Espanyol.
Nang sumuko sina Pedro Paterno at Felipe Buen-
camino (mga pangunahing upisyales ng gabinete ni
Aguinaldo), agad silang ginamit para manawagan na
sumurender ang lumalabang mamamayan. Sa panunulsol
ng mga mananakop, laluna ng ahensya sa paniktik ng
hukbo ng US, inorganisa ni Trinidad Pardo de Tavera
(dating upisyal ng gabinete ni Aguinaldo) ang Partido
Federal noong 1900. Nangampanya ang partidong ito sa
pagsasanib ng Pilipinas sa US.
Samantala, gumawa ng mga batas ang mga
imperyalista na nagbabawal at nagtatakda ng parusa sa
pagtataguyod ng pagsasarili ng Pilipinas.
SINIMULAN NG MGA AMERIKANO ANG MADUGONG KAMPANYA NG PAGSAKOP
SA PILIPINAS NOONG 1899. TUMAGAL HANGGANG 1902 BAGO MAPAGPASYANG
NAIPANALO NG IMPERYALISMONG US ANG DIGMA NG PAGSAKOP SA PILIPINAS.
PERO HANGGANG 1916, NAGPATULOY SA IBA'T IBANG BAHAGI NG KAPULUAN
ANG ARMADONG PAGLABAN SA BAGONG MGA MANANAKOP.
3.
55
Bakit at paano pinanatili ng imperyalismong US
ang pyudalismo sa Pilipinas?
Pinanatili at pinalaganap pa ng imperyalismong US ang
pyudalismo sa Pilipinas. Ginawa niya ito upang kunin ang
suportang pampulitika ng mga panginoong maylupa,
prinsipalya at mga taksil sa rebolusyon, tiyakin ang
patuloy na suplay ng hilaw na materyales na mula sa mga
pananim tulad ng tubo, niyog at abaka, gawing tiyak na
pamilihan ang Pilipinas ng mga produktong imperyalista,
at samantalahin ang murang lakas-paggawa.
Sa Tratado ng Paris noong 1898, pinalitan ng imper-
yalismong US ang kolonyalismong Espanyol bilang
mananakop ng Pilipinas. Sa kasunduang ito, ginarantiyahan
ng mga bagong kolonyalista ang mga ari-arian at negosyong
itinayo noong panahon ng mga Espanyol.
Para linlangin ang masang Pilipino, binili ng mga
mananakop ang ilang asyenda ng mga prayle sa napakataas
na halaga. Ang malaking bahagi ng mga ito ay inilaan sa
mga taksil sa rebolusyon samantalang ang iba ay hinati sa
maliliit na parsela at ibinenta sa mga magsasaka.
Hindi nagtagal, ang karamihan ng mga nakatang-
gap ng maliliit na parsela ay napilitang magbenta ng lupa
dahil hindi nila makayanan ang pagbabayad sa mga ito at
nagkabaun-baon sila sa utang. Sa maraming bahagi, ibinalik
pa nga ng mga bagong mananakop ang lupang nakumpiska
ng rebolusyonaryong masa sa mga panginoong maylupang
Espanyol.
Pinag-ibayo ng mga imperyalistang US ang paghakot
ng mga pananim na pang-eksport. Lalong pinasigla at
pinalaganap ang sistemang asyenda.
Noong 1902, nagpatupad ang mga mananakop ng
56
batas sa pagrerehistro sa lupa. Noong 1907, nagpatupad
ng batas sa pagsukat ng lupa. Sinamantala ito ng
nangungunang mga tuta ng mananakop para mang-agaw
ng lupa. Lumaganap ang pandaraya sa pagpapatitulo at
pagsukat ng lupa.
Pinagtibay ang sunud-sunod na batas hinggil sa
lupang publiko noong 1903, 1919 at 1929. Pinalabas na
layunin ng mga ito na hikayatin ang mga magsasaka
na makapag-ari ng lupang publiko sa pamamagitan
ng homisted, pagbili o pag-upa. Sa katunayan, naging
pantabing ito sa malawakang pag-angkin sa mga lupang
publiko ng mga indibidwal at kapitalistang Amerikano,
panginoong maylupa at burukrata. Pinapwesto ang mga
magsasaka sa mga lupang publiko. Pinaghawan sila sa
kagubatan at naging panangga ng mga panginoong
maylupa laban sa mga dating naninirahan sa lugar na
inagawan ng lupa.
Dala ng mabilis na pag-unlad ng kalakalan at pag-
gamit ng pera, lalong naghirap ang mga magsasaka.
Ang mga nabangkrap na may sariling sinasakang lupa ay
napilitang magbenta ng kanilang lupa sa mga panginoong
maylupa, komersyante-usurero at mayamang magsasaka.
Nagpatuloy sa panahon ng mga Amerikano ang mga
kasamaan ng panahon ng mga Espanyol.
4.
Paano naging malapyudal ang lipunang
Pilipino sa ilalim ng kolonyal na paghahari
ng imperyalismong US?
57
Sa huling bahagi ng kolonyalismong Espanyol, nagsimulang
maging malapyudal ang lipunang Pilipino. Nagsimula nang
lumitaw ang mga binhi ng kapitalistang sektor sa ekonomya
ng bayan. Ito’y nakatuon sa kalakalang panlabas at panloob.
Ang pag-eeksport ng mga produktong agrikultural tulad ng
abaka at asukal ay pinalakas ng pagtatayo sa Pilipinas ng
mga kumpanya sa byaheng-dagat at komersyo, na pag-aari
ng mga Amerikano at Europeong di-Espanyol.
Nang sakupin ng imperyalismong US ang Pilipinas,
pinag-ibayo nito ang paghakot ng hilaw na materyales.
Pinaunlad nito nang mas mabilis ang ekonomyang
nakabatay-sa-salapi na kumubabaw sa sistemang pyudal.
Nagtayo ito ng mga asukarera, repinerya ng langis ng
niyog, pabrika ng lubid, at mga minahan. Inumpisahan ang
maliitang pagproseso ng hilaw na materyales. Lumaki ang
bilang ng proletaryado o uring manggagawa.
Sa kabilang banda, nagtambak naman ito ng mga
yaring produkto mula sa US. At para pahigpitin ang kontrol
nito sa bayan at pabilisin ang daloy ng kalakalan, pinaunlad
ng imperyalismong US ang sistema ng transportasyon at
komunikasyon ng Pilipinas. Bunga ng mga ito, lumitaw
ang malaking burgesyang kumprador na kasosyo at
pangunahing katulong ng mga dayuhang monopolyong
kapitalista sa pagkontrol sa kolonyal na kalakalan.
Sadyang limitado, tagibang at pasumpung-sumpong
ang antas ng kapitalistang pag-unlad na ipinapahintulot
ng interes ng mga imperyalista. Patuloy na kinupkop ang
pyudalismo at uring panginoong maylupa na ipinailalim
sa kapangyarihan ng malaking dayuhan at lokal na mga
kapitalista. Nabangkrap ang mga magsasakang may sariling
58
sinasakang lupa at nawasak ang lokal na pagyayaring-
kamay. Lalong napilitan ang mamamayan na bilhin ang mga
imported na yaring kalakal at pangunahing magprodyus ng
hilaw na materyales. Lubusang naagnas ang ekonomyang
nakasasapat-sa-sarili. Lumitaw ang napakalaking reserbang
pwersa sa paggawa na pangunahing nagmula sa uring
magsasaka.
Ang mga pautang na kapital naman ay ginamit sa
kalakalang panlabas at bilang pampuno sa mga depisit ng
kalakalan, sa paglalabas ng tubong dolyar, at pagtustos sa
pangangailangan ng kolonyal na gubyerno at negosyo.
Naglalakihang tubo ang nakuha ng mga korporasyong
US sa mga kontrata sa obras publikas sa paggawa ng mga
daan, tulay, daungan, riles, telegrap at iba pang pasilidad
sa transportasyon at komunikasyon. Lalong lumawak
ang pamilihan para sa sasakyang demotor, makinarya at
produkto ng langis mula sa US. Bumilis ang kolonyal na
kalakalan at bumilis din ang paghakot ng mga tropang
susupil sa mamamayan.
Taun-taon, lumaki ang yamang nililikha ng mga
manggagawa at magsasaka. Pero dahil sa patuloy na
pagpapatindi sa pagsasamantalang kolonyal, pyudal at
malapyudal, lalo silang nabaon sa paghihikahos.
NAGING MALAPYUDAL ANG LIPUNANG
PILIPINO SA ILALIM NG KOLONYAL NA
PAGHAHARI NG IMPERYALISMONG US.
5.
Paano pinanatili ng imperyalismong US ang
kolonyal na paghahari nito sa Pilipinas?
59
Pinanatili ng imperyalismong US ang kolonyal na paghahari
nito sa Pilipinas, pangunahin sa pamamagitan ng kontra-
rebolusyonaryong dahas at segundaryo sa pamamagitan
ng panlilinlang.
a.
 Patuloy na pagpapalakas sa kolonyal na mga arma-
dong pwersa kahit nahuli na si Aguinaldo at nadurog ang
pamunuan ng rebolusyon.
Pinanatili ng US ang sariling armadong pwersa.
Sistematiko ring inorganisa ang unang konstabularya.
Malawakan silang ginamit sa pagsugpo sa mga nagpursiging
rebolusyonaryong mandirigma sa Luzon at Visayas, at sa
pagsupil sa Mindanao. Nang itayo ang papet na Komonwelt,
ang unang batas na pinagtibay nito ay tungkol sa pagtatayo
sa Philippine Constabulary bilang regular na hukbo sa ilalim
ng Hukbong US. Ang ubod nito ay binuo ng mga Pilipinong
nagsilbing mga bayarang sundalo ng imperyalismong US
noong maagang bahagi ng pananakop nito sa Pilipinas.
Ginamit ang kolonyal na hukbong armado bilang
pangunahing tagapagtanggol ng kolonyal na paghahari
ng imperyalismong US.
b.
 Pag-aalaga at pagsasanay sa mga papet na kaka-
tulungin sa pagpapatakbo ng gubyernong kolonyal habang
tuwirang hinahawakan nito ang kapangyarihan sa bayan.
Mula sa malaking burgesyang kumprador at
panginoong maylupa, pumili ang imperyalismong US ng
pangunahing mga ahenteng pulitiko. Sinanay ang mga ito
bilang mga burukratang kapitalista na nakikinabang sa
mga nadarambong ng gubyernong kolonyal.
60
Sa maagang bahagi ng paghahari nito, umasa nang
malaki ang mga mananakop sa serbisyo ng mga taksil
sa rebolusyon. Kasunod na ginamit nito nang husto ang
Partido Nacionalista na pinamunuan ni Sergio Osmeña. Nang
marami na silang nasasanay na mga burukrata, sinimulan
ng mga mananakop noong 1916 ang “Pilipinisasyon” ng
gubyernong kolonyal. Ang karamihan sa mga pusisyong
administratibo ay ipinasa sa maaasahang mga papet
at itinayo ang Senado at Camara de Representantes ng
Pilipinas. Sa panahong ito, si Manuel Quezon na ang pangu-
nahing papet ng mga imperyalista.
Noong 1935, binuo ang papet na Komonwelt at
idinaos ang Kumbensyon sa Konstitusyon. Bahagi ito ng
pagsasanay para sa ipinangakong “kalayaan” ng Pilipinas.
Ang mga papet na pulitiko ay gumanap ng pangu-
nahing papel sa paglinlang sa mamamayan sa panahon ng
kolonyal na paghahari ng imperyalismong US. Simula kay
Osmeña, naging gawi ng mga pulitiko noong panahong
ito ang pag-iingay tungkol sa “kalayaan” ng Pilipinas. Sa
panahon ding ito nagsimulang magpakahusay ang mga
burukratang kapitalista sa pambubulag sa mamamayan.
Ginamit nila ang eleksyon at debate sa Senado’t Camara
de Representantes. Samantala, aktibo silang tumulong sa
mga pakana ng mga mananakop, nangurakot at nanupil
sa mamamayan. Sa Konstitusyon ng 1935, halimbawa,
ginarantiyahan ang pag-aari at negosyo ng mga Amerikano
sa Pilipinas, ang pananatili ng mga base militar at tropang
US sa bayan at ang pagpapatuloy ng kolonyal na kalakalan
sa pagitan ng Pilipinas at US.
k.
 Pagkontrol ng mga mananakop sa pag-iisip ng
mamamayan sa pamamagitan ng pagpatay sa diwang
makabayan at rebolusyonaryo at pagpapalaganap ng
pagsamba sa imperyalismong US.
61
Sinikil ng mga imperyalistang US ang diwang maka-
bayan at rebolusyonaryo at pinalaganap ang pagsamba
sa mga dayuhan para makontrol nila ang pag-iisip ng
mamamayan.
Ginamit ang sistema ng edukasyong publiko, at
ipinataw ang wikang Ingles sa pagtuturo para itanim
sa isip ng mamamayan ang pagiging sunud-sunuran
sa imperyalismong US. Nagsilbi rin ang mga ito para
maging mahilig sila sa lahat ng klase ng kalakal mula sa
US. Nagpadala ng maraming pensyonado sa US upang
magsanay ng maaasahang mga papet at propagandista.
Ginamit din ang sine, radyo, pahayagan at panitikan para
siraan ang rebolusyong Pilipino. Hinayaan ang simbahang
Katoliko na magpatuloy sa pagpapalaganap ng kaisipang
pyudal at mga pamahiin. Ibinaling ng mga pari sa bagong
amo ang kanilang mga papuri. Sa kabilang banda,
ipinagbawal at marahas na sinupil ang pagpapahayag
ng kaisipang makabayan. Ipinagbawal ang paglaladlad
sa bandera ng Pilipinas at ang mga drama’t panitikang
makabayan. Pinarusahan nang mabigat ang makabayang
mga manunulat. At binansagang mga “bandido” ang mga
nagpursigi sa armadong paglaban sa paghaharing US.
PINANATILI NG
IMPERYALISMONG US
ANG KOLONYAL NA
PAGHAHARI NITO
SA PILIPINAS.
62
6.
Paano ipinagpatuloy ng sambayanang Pilipino ang
paglaban sa pananakop ng imperyalismong US?
Hanggang sa ikalawang dekada ng paghaharing US,
nagpatuloy ang armadong paglaban ng mamamayan sa
iba’t ibang bahagi ng bayan. Nagpursigi sa paglaban sa
mga mananakop ang mga mamamayan ng Mindanao,
mga Pulahan sa Visayas, at ang mamamayan sa iba’t
ibang bahagi ng Luzon. Sa Luzon, pinakatampok ang
paglabang pinamunuan ni Sakay sa Bulacan, Pampanga,
Laguna, Nueva Ecija at Rizal mula 1902 hanggang 1906.
Lubusang natapos ang digmang gerilya sa Luzon noong
1911 na. Gayunman, isinulong ng mamamayan ng Mindanao
ang pinakamabagsik na armadong paglaban mula 1902
hanggang 1916. Tinangka ng imperyalismong US na
supilin, singitan, at iligaw ang mga unyon ng manggagawa
at samahang magsasaka. Naglitawan at lumaganap ang
mga ito noon pa mang maagang bahagi ng paghaharing
US sa Pilipinas. Sa Araw ng Paggawa ng 1903, tinuligsa
ng nagmartsang 100,000 manggagawa ang pananakop ng
imperyalismong US.
Sa buong dekadang 1920, sumiklab ang maraming
ispontanyong paglaban ng masang manggagawa
at magsasaka. Bunga ito ng patuloy na pagtindi ng
pagsasamantala ng dayuhan at lokal na mga naghaharing
uri. Sa Maynila, pumutok ang maraming welga ng mga
manggagawa. Nagwelga ang mga magsasaka sa maraming
bahagi ng Gitnang Luzon, Timog Luzon, Visayas at
Mindanao. Noong 1925, nag-alsa ang mga Colorum sa
dalawang probinsya ng Mindanao, sa Negros, Morong
(Rizal), Laguna, Batangas, Pampanga, Tarlac at Pangasinan.
Sa kabila ng pagbabawal ng mga mananakop, nagpatuloy
ang makabayang propaganda at mga likhang-sining na
nagtataguyod sa kalayaan.
7.
63
Ano ang kabuluhan ng pagkakatatag ng Partido
Komunista ng Pilipinas (PKP) sa rebolusyonaryong
pakikibaka ng sambayanang Pilipino?
Noong Nobyembre 7, 1930, itinatag ang Partido Komunista
ng Pilipinas. Tugon ito sa lumalakas na paggigiit ng
mamamayan sa kalayaan at demokrasya. Pinamunuan ito
ni Crisanto Evangelista, isang lider manggagawa. Itinatag
ang Partido Komunista sa kalagayang lumalawak ang
pakikibaka ng mga manggagawa laban sa dayuhan at lokal
na malalaking kapitalista. Sumusulong noon ang pakikibaka
ng masang magsasaka laban sa pagsasamantalang pyudal
at malapyudal. Maramihang bumabagsak ang mga negosyo
sa mga kapitalistang bayan at ibayong tumitindi ang
pagsasamantala sa mamamayang Pilipino.
Nang itatag ang Partido Komunista ng Pilipinas,
umabot sa bagong kasukdulan ang walang humpay na
pakikibaka ng masang manggagawa at magsasaka laban
sa imperyalismong US at pyudalismo. Sa pamamagitan ng
Partido Komunista ng Pilipinas, matatag na hinawakan ng
proletaryado ang pamumuno sa rebolusyonaryong paki-
kibaka ng sambayanang Pilipino.
Pinapatnubayan na ito ng Marxismo-Leninismo,
ang rebolusyonaryong teorya ng proletaryado. Ang
Marxismo-Leninismo ang tanging teorya na buong linaw
na naglalantad sa mga katotohanan ng pagsasamantala ng
imperyalismo sa uring manggagawa, uring magsasaka at
sa mga kolonya’t malakolonya. Ito ang tanging teoryang
naglilinaw sa syensya ng rebolusyonaryong pagbabago sa
lipunan. Nagsikap ang Partido na isanib sa kongkretong
kundisyon ng lipunang Pilipino ang unibersal na teorya ng
Marxismo-Leninismo at itaas ang antas ng rebolusyong
Pilipino sa bagong tipo ng pambansa-demokratikong
64
rebolusyon sa panahon ng imperyalismo. Simula noon,
nailinaw ang pangangailangan ng puspusang pakikibaka
para sa pambansang kalayaan at demokrasya. Nailatag
ang matibay na pagkakaisang pampulitika ng uring
manggagawa at uring magsasaka sa pamumuno ng Partido
Komunista.
Mabilis na nakita ng imperyalismong US at ng
lokal na mga papet nito ang malaking panganib na dulot
ng Partido Komunista sa paghahari nila sa Pilipinas.
Noong Mayo 1, 1931, dinakip ang pangunahing mga lider
at kasapi ng Partido. Sa sumunod na taon, ang Partido ay
idineklarang iligal ng papet na Korte Suprema. Noong
1936, pinakawalan ng papet na Komonwelt ang mga dina-
kip na lider at kasapi ng Partido. Reaksyon ito ng nagha-
haring mga uri sa lumalakas na banta ng pananalakay ng
Japan, Germany at Italy sa maraming bahagi ng daigdig.
Para ipagtanggol ang sariling interes, nakita nila ang
pangangailangang makipagtulungan sa Partido sa harap
ng bantang pagsalakay ng imperyalismong Hapones.
ITINATAG ANG PARTIDO KOMUNISTA NG PILIPINAS NOONG NOBYEMBRE
7, 1930 BILANG TUGON SA LUMALAKAS NA PAGGIGIIT NG MAMAMAYAN SA
KALAYAAN AT DEMOKRASYA.
K.
65
ANG PAKIKIBAKA NG SAMBAYANAN LABAN
SA MANANALAKAY NA HAPONES
1.
Bakit sinakop ng imperyalismong Hapones
ang Pilipinas?
Malubha ang krisis sa mga kapitalistang bayan noong
mga taong 1930. Nayanig ang balanse ng kapangyarihan
sa pagitan at sa loob ng mga bayang imperyalista. Naka-
pangibabaw ang pasismo sa Germany, Italy at Japan.
Itinaguyod ng mga monopolyo kapitalista sa mga bayang
ito ang paghahari ng pasismo. Buong lupit na sinupil ng
estadong burges ang proletaryado at ibang mamamayan
para ipagtanggol ang paghahari ng mga imperyalista at
maghanda sa gera.
Sinimulan ng mga pasistang kapangyarihan ang
Ikalawang Digmaang Pandaigdig. Inilunsad ito para mang-
agaw ng mga kolonya at iligtas ang kanilang sarili sa
malubhang krisis.
Sa Asya, nanalakay ang imperyalistang Hapones
para agawin ang mga kolonya ng US, Great Britain, France
at Holland. Nasakop nila ang Maynila noong 1942. Hindi
puspusang ipinagtanggol ng imperyalistang US ang Pilipinas.
Mas inasikaso nila ang labanan sa Europa. Inipon ang mga
tropang US at mga boluntaryong Pilipino sa Bataan at
Corregidor para matabingan ang pagtakas ng mga upisyales
na Amerikano at ng gubyernong Komonwelt patungong US.
Hindi nagtagal, isinuko ng mga heneral na Amerikano ang
mga pwersang nasa ilalim nila.
2.
Ano ang mga pangunahing katangian ng
pananakop ng imperyalismong Hapones
sa Pilipinas?
Sa ilang taong paghahari ng imperyalismong Hapones
66
sa Pilipinas, naging pangunahing gawain ng mga mana-
nakop ang panghuhuthot sa mamamayan para suportahan
ang digmang mapanalakay nito sa Asya. Marahas na
sinupil at pinagsamantalahan ang sambayanang Pilipino.
Naging laganap ang pangungumpiska sa ari-arian ng mga
mamamayan.
Ang mga burukratang kapitalista, malaking bur-
gesyang kumprador at malalaking panginoong maylupa
ay nahati sa dalawang paksyon. Ang una ay pumanig sa
imperyalismong US at sumama sa pagtakas patungong
Washington o sumama sa US Armed Forces in the Far East
(USAFFE). Ang ikalawa ay pumanig sa bagong mga among
imperyalista. Sa tulong ng mga taksil na pinamunuan ni
Jose Laurel, itinayo ng mananakop na Hapones ang papet
na gubyerno. Noong 1943, ibinigay ng mga mananakop
ang huwad na kasarinlan sa Pilipinas.
3.
Paano nilabanan ng sambayanan ang
mananakop na Hapones?
Bago dumating ang mga Hapones, pinamunuan ng Partido
Komunista ang isang malawakang kilusan sa pagboykot
ng mga produktong Hapones. Nang masakop na ng mga
Hapones ang Pilipinas, sumiklab sa lahat ng probinsya ang
pakikidigmang gerilya. Itinayo ng Partido Komunista ang
Hukbong Bayan Laban sa Hapon (HUKBALAHAP) noong
Marso 29, 1942. Nanguna ito sa armadong pakikibaka sa
malawak na bahagi ng Gitna at Timog Luzon. Sa kalunsuran,
nabuo ang malawak na kilusang lihim na sumuporta sa mga
gerilya sa iba’t ibang paraan.
Sa kabilang banda, ang mga pwersang USAFFE
na pinamunuan ng mga upisyal na Amerikano ay hindi
puspusang lumaban sa kaaway sa malaking bahagi ng
digmaan. Tinupad nila ang utos ng mga imperyalistang
US na umiwas sa mga labanan. Sa maraming lugar, ang
67
mga gerilyang USAFFE ay higit na napabantog dahil sa mga
pang-aabuso nila sa mamamayan sa halip na sa paglaban
sa kaaway.
Sa loob naman ng Partido Komunista at Hukbalahap,
ipinatupad nina Vicente Lava at Luis Taruc ang patakarang
“umurong para magtanggol”. Binuwag sa maliliit na yunit
ang pwersa ng hukbong bayan. Dahil dito, napigilan
ang mabilis na paglaki ng hukbong bayan. Noon lamang
1944 binawi ang maling patakarang ito dahil sa paggigiit
ng rebolusyonaryong mga lider at kasapi ng Partido. Sa
panahong ito, napatanyag ang mga Komunista at ang
Hukbalahap bilang pinakaepektibong mga mandirigma
laban sa Hapones.
Ang magiting na pakikibaka ng mamamayang Pilipino,
kasama na ang Hukbalahap at iba pang makabayang gerilya,
ang bumali sa gulugod ng mga mananalakay na Hapones.
Ito rin ang nagpalaya sa malawak na bahagi ng bayan. Hindi
ang imperyalistang US ang nagpalaya sa Pilipinas mula sa
kapangyarihan ng imperyalismong Hapones.
68
D.
ANG PAGBABALIK NG IMPERYALISMONG US
AT ANG PAPET NA REPUBLIKA SA PILIPINAS
1.
Paano napanumbalik sa Pilipinas ang paghahari
ng imperyalistang US?
Bumalik sa Pilipinas at Asya ang imperyalismong US sa
panahong malawakang nililipol na ng mga pwersang
mapagpalaya sa Asya ang mga pwersang Hapones.
Binomba ng mga Amerikano ang mga syudad at kabayanan
ng Pilipinas hindi lamang para pasukuin ang mga natitirang
pwersang Hapones kundi para din lumpuhin ang ekonomya
ng Pilipinas. Sa gayon, mas madaling naipailalim muli
ang Pilipinas sa kapangyarihan ng imperyalismong US.
Sinamantala ng imperyalismong US ang malakihang
pagkawasak ng ekonomya ng bayan. Nagdikta ito ng mga
di pantay na kasunduan at nangikil ng mga pribilehiyo
kapalit ng mga bayad sa pinsala ng gera na pinakinabangan
lamang ng mga kapitalistang Amerikano at ng lokal na
mga naghaharing uri.
Marahas na sinalakay ng imperyalismong US ang
Partido Komunista, Hukbalahap at ang masang magsasaka
sa Gitna at Timog Luzon. Tinipon sa pamumuno ng “Military
Police Command” ang mga pwersang USAFFE at ang dating
maka-Hapones na Konstabularya. Ginamit ang mga ito
laban sa Hukbalahap. Maramihan ding dinakip ang mga
kasapi ng Partido Komunista, mga Pulang mandirigma at
karaniwang mamamayan.
Sinuportahan ng imperyalismong US ang mga
panginoong maylupa na nagsitago at kinumpiskahan ng
lupain, at hindi binayaran ng upa sa lupa at utang ng
mga rebolusyonaryong pwersa sa ilalim ng pamumuno
ng Partido Komunista ng Pilipinas noong panahon ng
Hapon. Tinulungan sila sa pagtatayo ng armadong mga
69
gang para marahas na ipataw muli ang kapangyarihan ng
mga panginoong maylupa sa kanayunan.
Malaki ang pananagutan ng magkakapatid na Lava
at ni Taruc sa pagkatalo at malaking pinsalang tinamo ng
mamamayan sa pananalakay ng imperyalismong US at
mga panginoong maylupa. Noong nakikibaka pa laban sa
mga Hapones, hindi nila inihanda ang isip ng mamamayan
sa pagbalik ng paghahari ng imperyalismong US at sa
patuloy na paglaban sa pyudalismo. Itinuon lamang nila sa
imperyalismong Hapones ang paglalantad sa mga kaaway
ng bayan. Kahit sinasalakay na ng mga imperyalistang
US ang mamamayan, nangampanya ang mga Lava para
sa “demokratikong kapayapaan”. Hinikayat nila ang
mamamayan na maniwala sa “kalayaan” at “eleksyon” na
ipinapangako ng imperyalismong US. Binuwag nila ang
hukbong bayan. Ibinaling nila ang Partido Komunista at
rebolusyonaryong kilusan sa paghahanda at paglahok sa
eleksyon.
2.
Paano naitatag ang papet na republika ng
Pilipinas?
Noong Hulyo 4, 1946, ibinigay ng imperyalismong US ang
huwad na kalayaan sa Pilipinas. Ginawa ito sa pangam-
bang sumiklab ang isang digmang mapagpalaya sa
Pilipinas. Mabilis noong sumusulong ang mga kilusan sa
pambansang pagpapalaya at ang mga bayang sosyalista
sa iba’t ibang bahagi ng daigdig.
Samantalang kunwa’y ibinigay ang kalayaan, tiniyak
ng imperyalismong US na magpapatuloy ang kontrol nito
sa Pilipinas. Nagdikta ito ng mga kasunduan na nagbigay
sa kanya ng mga karapatan para patuloy na magpanatili ng
mga base militar at tropa sa bayan, mag-ari at magpalawak
ng mga negosyo dito at patuloy na makialam sa papet na
gubyerno at armadong pwersa nito.
70
Sa pagkakatatag ng papet na republika, naging
malakolonyal at malapyudal ang lipunang Pilipino. Sa
saligan, nagpapatuloy hanggang ngayon ang sistemang
ito ng lipunan. Nananatili sa ilalim ng matinding
pagsasamantala at pang-aapi ng imperyalismong US,
pyudalismo at burukratang kapitalismo ang malawak na
masa ng sambayanan — ang mga manggagawa, magsasaka,
petiburgesya, at pambansang burgesya.
3.
Paano itinaguyod ng mga papet na rehimen ang
mga interes ng imperyalismo at pyudalismo?
a.
Ang Rehimeng Roxas
(1946-48)
Bilang huling halal na presi-
dente ng papet na Komonwelt, si
Manuel Roxas ang naging unang
presidente ng papet na republika
noong 1946. Suportado siya sa
pera at propaganda ng imperyalismong US. Pinaboran
siya bilang tutang pinakamadaling kontrolin dahil maaari
siyang takutin ng paglilitis bilang kolaboreytor noong
panahon ng Hapon.
Pinirmahan niya ang sunud-sunod na mga kasun-
duan na nagpapailalim sa Pilipinas sa kontrol ng imper-
yalismong US:
i.
 Kasunduang US-RP sa Pangkalahatang Relasyon.
Nagbigay ito sa gubyernong US ng karapatang panatilihin
ang sarili bilang pinakamataas na awtoridad sa malalawak
na base militar sa Pilipinas. Ginarantiyahan nito ang
karapatan ng mga korporasyon at mamamayang
Amerikano na patuloy na mag-ari at magpalawak ng
negosyo dito at pinailalim sa dikta ng gubyernong US ang
patakarang panlabas ng Pilipinas.
71
ii.
 Batas sa Ari-arian. Itinakda nito ang patuloy na pag-
respeto sa mga pag-aari ng mga Amerikano sa Pilipinas.
iii.
 Batas Bell sa Kalakalan. Nagtakda ito ng pagsususog
sa Konstitusyon ng Pilipinas para bigyan ng karapatan ang
mga Amerikano na makapandambong sa likas na yaman
ng bayan at makapagnegosyo sa mga gamit-publiko;
makapagpatuloy ng kolonyal na kalakalan sa pagitan
ng Pilipinas at US; at maipailalim ang taripa at salapi ng
Pilipinas sa dikta ng US.
iv.
 Kasunduang US-RP sa mga Base Militar. Nagbigay
ito ng karapatan sa imperyalismong US na makapaghari
sa loob ng 99 taon sa mahigit 20 base militar sa iba’t
ibang estratehikong bahagi ng kapuluan.
v.
 Kasunduang US-RP sa Tulong Militar. Itinakda nito
ang patuloy na kontrol ng US sa lokal na reaksyunaryong
hukbo sa pamamagitan ng Joint US Military Advisory
Group o JUSMAG. Ang JUSMAG ang tagapayo at tagasanay
sa papet na hukbo at nagpapahiram o nagbebenta rito ng
armas at iba pang kagamitan. Pananagutan ng rehimeng
Roxas ang makahayop na pananalakay sa masang
magsasaka para palakasin ang kapangyarihan ng mga
panginoong maylupa sa kanayunan. Mga halimbawa
ang masaker sa Maliwalu at sa Masico na kapwa nasa
Pampanga.
b.
Ang Rehimeng Quirino
(1948-53)
Nang mamatay si Roxas noong
1948, pumalit na presidente si
Elpidio Quirino. Sa eleksyon
ng 1949, tinalo niya si Jose
Laurel. Pangunahing serbisyo
72
ng rehimeng Quirino sa imperyalismong US at mga lokal na
mapagsamantalang uri ang matinding dagok na pinalasap
nito sa Partido Komunista at hukbong bayan. Pormal
na sinuspindi ng rehimeng Quirino ang writ of habeas
corpus. Ginamit ito ng pasistang militar na pinamumunuan
ni Magsaysay para sa walang taros na pang-aabuso sa
demokratikong mga karapatan ng mamamayan.
Noong katapusan ng dekada 1940, mabilis na
naubos ang reserbang dolyar ng Pilipinas. Dala ito ng
walang kontrol na pag-iimport ng mga produkto para sa
luho ng mga naghaharing uri, obras publikas, pagtatayo
ng mga molinohan, paggawa ng mga mansyon ng
mga kumprador at panginoong maylupa at laganap na
korapsyon. Dahil dito, kinontrol ang pag-iimport para
pigilin ang pagkasimot ng reserbang dolyar ng Pilipinas.
Sinamantala ng mga imperyalistang US ang
kagipitan ng Pilipinas para makapagpapasok ng mga
“tagapayo” sa mahahalagang upisina ng gubyerno. Noong
1953, pinirmahan ni Quirino ang Kasunduan sa Pagpasok
ng mga Mangangalakal at Mamumuhunan ng US. Pinadali
nito ang pagpasok sa Pilipinas ng kapital at mga manedyer
na Amerikano. Noong 1951, niratipikahan ang Tratado ng
US-RP sa Pagdedepensahan para bigyan ng karapatan ang
US na arbitraryong makapanghimasok sa mga usaping
Pilipino.
Pinirmahan ni Quirino ang kasunduan na nagpa-
patuloy nang walang taning sa bisa ng Kasunduang US-RP
sa Tulong Militar. Sa pagkukunwaring sinusunod nito ang
mga resolusyon ng United Nations o UN, nagpadala ng
pwersang militar sa Gera sa Korea noong 1950. Pagtulong
ito sa imperyalismong US sa kanyang gera ng agresyon
laban sa mamamayang Koreano.
k.
Ang Rehimeng Magsaysay
(1953-57)
73
Mula sa Partido Liberal, lumipat
si Ramon Magsaysay sa Partido
Nacionalista para tumakbo laban
kay Quirino. Nanalo si Magsay-
say noong eleksyon ng 1953.
Todong suporta ang ginawa ng
imperyalismong US para manalo si
Magsaysay. Ginamit ng mga negosyanteng Amerikano sa
Pilipinas ang kanilang salapi para manalo ang kandidato
nila. Ang mga upisyal ng hukbong US ay nangampanya
hanggang sa mga kumpanya ng papet na hukbo.
Sa kabila ng malalaking krimen niya sa mamamayan,
inilako ng mga propagandistang Amerikano si Magsaysay
bilang “tao ng masa” at “tagapagligtas ng demokrasya”.
Kinumpleto ng rehimeng Magsaysay ang pagdurog
sa Partido Komunista at hukbong bayan. Para linlangin
ang masang magsasaka, nagpatibay ito ng batas na
gagarantiya raw sa paghawak ng mga kasamá sa kanilang
sinasaka. Sa katunayan, ginarantiyahan nito ang pag-aari
ng mga panginoong maylupa sa malalawak na lupain. Sa
batas ding ito, idineklara ang patakarang panatilihin ang
Pilipinas bilang tagasuplay ng mga produktong agrikultural
na ginagamit na hilaw na materyales sa US.
Sa rehimeng Magsaysay, lalong pinag-ibayo ang
pagpapadayo ng mga magsasaka sa mga prontera
para pakalmahin ang pag-aalsa nila at pagtakpan ang
pangangamkam ng lupa ng mga mapagsamantala.
Ipinalaganap nito ang pagtatayo ng huwad na mga
kooperatiba na pawang nakontrol at napakinabangan ng
74
mga panginoong maylupa, komersyante, burukrata at
mayamang magsasaka.
Pumasok ang rehimeng Magsaysay sa Kasunduang
Laurel-Langley na nag-amyenda sa Batas Bell sa Kalakalan.
Sa gayon, nasabotahe ang malawak na paggigiit ng
mamamayan sa pagpapawalambisa sa Batas Bell. Sa bagong
kasunduan, pinanatili ang karapatan ng mga monopolyong
US na magnegosyo sa Pilipinas nang tulad ng mga Pilipino.
Binago ang sistema ng kota at taripa ng US sa hilaw
na materyales ng Pilipinas para lalong ibaon ang huli sa
kolonyal na kalakalan. Pormal na inalis ang pagkakatali
ng piso sa dolyar. Pero wala itong kabuluhan dahil lubos
na nakasalig ang ekonomya ng Pilipinas sa kalakalang
kolonyal.
Itinaguyod ni Magsaysay ang pagtatayo ng South
East Asian Treaty Organization (SEATO), isang alyansa-
militar ng mga bayan sa Timogsilangang Asya. Ginamit
ito ng imperyalismong US para dominahin ang rehiyon at
pigilin ang paglaganap ng komunismo sa Asya.
d.
Ang Rehimeng Garcia
(1957-61)
Nang mamatay si Ramon Mag-
saysay noong 1957, pinalitan
siya bilang presidente ni Carlos
P. Garcia. Noong taon ding
iyon, nahalal na presidente
si Garcia bilang kandidato ng
Partido Nacionalista.
Noong 1958, pinagtibay nito ang Batas na Anti-
Subersyon para lubusin ang pagsugpo sa Partido Komunista
at pigilan ang muling pagbangon nito. Sa panahon ni
75
Garcia, sumigla ang paggigiit ng mga pambansang burges
para sa pagpapalaki ng proteksyon sa industriyang Pilipino
at pagpapahigpit ng kontrol sa importasyon.
Tinutulan nila ang ginagawa ng mga negosyanteng
Amerikano na paglusot sa kontrol sa importasyon. Nangyari
ito nang itayo sa Pilipinas ang mga pabrika sa pag-aasembol
at muling pag-eempake.
Inilabas ni Garcia ang islogang “Pilipino Muna”
dahil sa lumalakas na kilusang anti-imperyalista. Pero
ginamit lamang ito upang pagtakpan ang kanyang
pagkapapet sa imperyalismong US. Ibinaling nito ang
pansin ng mamamayan sa maliliit na negosyanteng Tsino.
Samantala, pinabayaan ang malalaking negosyanteng
Tsino na makibahagi sa kalakalang kolonyal. Tumulong
ang rehimeng Garcia sa muling pagpapalakas sa
imperyalismong Hapones sa pagpasok sa Kasunduang
Japan-RP sa Pagkakaibigan, Komersyo at Nabigasyon.
Hindi agad napirmahan ang kasunduan dahil laganap
ang pagtutol dito ng mamamayan. Pero pinabayaan ng
rehimeng Garcia ang mga negosyanteng Hapones na
magtayo na ng mga upisina, gumawa ng mga sarbey at
sumali sa negosyong eksport-import sa Pilipinas.
Gumawa si Garcia ng malaking palabas kaugnay ng
negosasyon sa base militar. Nag-ingay siyang paiigsiin ang
pananatili ng mga base ng US sa Pilipinas. Subalit walang
kinahinatnan ang negosasyong ito.
e.
Ang Rehimeng Macapagal
(1961-65)
Tinalo ni Diosdado Macapagal si
Garcia noong 1961 sa tulong ng pondo
at propaganda ng imperyalistang US.
76
Pagkaupong-pagkaupo niya, inalis ni Macapagal ang
kontrol sa paglabas at pagpasok ng dolyar sa Pilipinas.
Binigyang-laya ang mga monopolyong kapitalista na
ipagpalit sa dolyar at malakihang mailabas ang tubo nila sa
Pilipinas. Hinawakan ng malaking burgesyang kumprador
ang dolyar na kinikita nila sa eksport. Ipinagpalit nila sa
dolyar ang mga piso nila upang mag-import ng mga yaring
produkto.
Pagkaubos ng reserbang dolyar ng Pilipinas, ibinaba
ang halaga ng piso sa P3.90 mula P2.00 bawat dolyar.
Bunga nito, nagtaasan ang presyo ng mga import at
bilihin sa Pilipinas. Nangutang ang rehimeng Macapagal
sa mga bangkong Amerikano para iwasan ang patuloy na
pagbagsak ng piso.
Ipinatupad ni Macapagal ang patakarang “bukas na
pinto” para sa mga puhunang US. Dumagsa ang puhunang
US pero patuloy na mas malaki ang paglabas sa Pilipinas
ng tubo ng mga negosyanteng Amerikano. Nilamon ng
mga monopolyong US ang maraming kumpanyang Pilipino
na nabangkrap. Sinaid ng mga negosyanteng Amerikano
ang perang naiipon ng mga Pilipino at ang kapital na
ipinapautang sa gubyerno ng Pilipinas ng mga bangkong
ari o kontrolado ng US.
Para lalong ibaon sa dayuhang utang ang Pilipinas,
hinikayat ang mga korporasyong gubyerno at mga
korporasyon at bangkong pribado na mangutang sa mga
bangkong Amerikano at iba pang dayuhang bangko.
Naglunsad ng mga proyekto sa obras publikas para mabilis
na ubusin ang inuutang sa mga dayuhan at ang pondo ng
gubyerno.
Pinagtibay ni Macapagal ang Kodigo sa Reporma sa
Lupang Agrikultural para linlangin ang mga magsasaka.
Ipinaghambog ni Macapagal na “pinalaya” na ang mga
77
magsasaka. Sa katunayan, itinakda ng batas na ito na
kailangang bayaran ng mga magsasaka sa presyong di nila
kaya ang lupang dapat nilang ariin. Ipinagbawal ng batas
ang sistemang kasamá. Pero ipinalit dito ang sistemang
“buwisan” na nagtakda ng pirming upa sa lupa na katumbas
ng 25 porsyento ng karaniwang taunang netong ani.
Obligadong magbayad ng upa sa lupa ang namumuwisan,
may ani man siya o wala.
Nang dumami ang kaso ng pagpatay sa mga
Pilipino ng mga sundalong Amerikano sa mga base militar,
tinuligsa ito ng mamamayan. Iginiit nilang alisin ang mga
base militar. Muli namang ginamit ng papet na rehimen
ang palabas na negosasyon sa mga base militar pero di
kailanman ito naging seryoso sa negosasyon.
Nangampanya si Macapagal na magpadala ng
bayarang tropang Pilipino sa Byetnam para tulungan ang
imperyalismong US sa digmang mapanalakay nito.
Sa ilalim ng rehimeng Macapagal, lalong inengganyo
ang pagpasok ng mga negosyong Hapones. Umabot sa
20 porsyento ng kalakalang panlabas ng Pilipinas ang
napasakamay nila sa panahong ito.
g.
Ang Rehimeng Marcos
(1965-86)
Tulad ng ginawa ni Magsaysay,
lumipat si Ferdinand Marcos sa
Partido Nacionalista mula sa Par-
tido Liberal para kumandidatong
presidente. Tinalo ni Marcos
si Macapagal sa eleksyon ng
1965, at si Sergio Osmena Jr. sa
eleksyon ng 1969. Si Marcos ang
piniling pangunahing papet ng
78
imperyalismong US dahil sa kahusayan niyang gumamit
ng dahas at panlilinlang. Lalong kailangan ito ng US
sa panahong nakapagpanibagong lakas at tampok ang
pagsulong ng rebolusyonaryong kilusan.
Nag-asta itong “makabansa” at nagyabang na di
na palalampasin sa 1974 ang pag-iral ng Kasunduang
Laurel-Langley. Pero pinagtibay naman nito ang Batas na
Pangganyak sa Pamumuhunan (Investment Incentives Act).
Sa batas na ito, idineklarang patakaran ng estado ang
pag-engganyo sa dayuhang pamumuhunan. Itinakda ring
ituturing na korporasyong Pilipino ang mga korporasyong
hanggang 40 porsyento ang sosyo ng mga dayuhan.
Sapat ito para makontrol ng mga dayuhan ang isang
korporasyon.
Dahil itinuturing nang Pilipino, makakapamuhunan
ang ganitong korporasyon sa ibang negosyo at kumpanya
nang walang limitasyon. Itinakda ng batas ang pagpa-
pahintulot sa 100 porsyentong pag-aari ng mga dayuhan
sa mga korporasyon sa Pilipinas basta’t irerehistro ang
mga ito sa Lupon sa Pamumuhunan.
Ginagarantiyahan ng batas na ito ang karapatan ng
mga dayuhang mamumuhunan laban sa ekspropriyasyon
o pagkumpiska ng estado. Kaya, ang Batas na Pangganyak
sa Pamumuhunan ay tusong maniobra para patuloy na
makontrol ng mga dayuhang monopolyong kapitalista
ang ekonomya ng Pilipinas kahit wala nang bisa ang
Kasunduang Laurel-Langley.
Pinagtibay ng rehimeng Marcos ang Export Incen-
tives Act. Nagpapahintulot ito ng hanggang 55 porsyentong
sosyong dayuhan sa mga industriya sa eksport. Hanggang
100 porsyento naman ang sa bagong mga industriyang para
sa eksport.
79
Sa dalawang batas na nabanggit, binigyan ng
sarisaring kaluwagan sa buwis, pangungutang at pagne-
negosyo ang dayuhang monopolyong mga kapitalista.
Nagtayo ng mga sona sa pagproseso ng eksport sa Bataan,
Baguio City, Cebu, Cavite, at iba pa. Sa gayon, nakapagtayo
ang mga dayuhang monopolyo ng permanenteng mga
teritoryo sa ekonomya na hindi saklaw ng mga batas sa
buwis ng gubyernong Pilipino.
Sa unang apat na taon ng rehimeng Marcos, binang-
krap nito ang Pilipinas at ibinaon ito sa utang sa loob at
labas ng bayan. Todo-todo ang ginawang paggastos para
sa obras publikas at iba pang proyektong di produktibo.
Binigyan ang mga kumpanyang Amerikano sa Pilipinas,
malalaking kumprador at malalaking panginoong maylupa
ng malalaking pautang at garantiya ng gubyerno sa mga
utang.
Ibayong lumaki ang gastos para sa luho, pagtatayo
ng mga asukarera, pagbubukas ng mga minahan at
ispekulasyon sa mina. Naglalakihan ang kikbak ng mga
burukratang kapitalista kaugnay ng mga kontrata sa
eksport-import, laluna sa mga kontrata ng mga dayuhang
kumpanya sa makinarya at konstruksyon.
Para patuloy na makautang sa mga dayuhang
bangko, muling ibinaba ng rehimeng Marcos ang halaga
ng piso. Naging mahigit anim na piso bawat dolyar ang
palitan. Kasabay nito, paulit-ulit na itinaas ng rehimeng
Marcos ang mga buwis. Kaya, mabilis ding nagtaasan ang
presyo ng mga bilihin.
Bunga ng pagbaba ng halaga ng piso at iba pang
dikta ng mga dayuhang bangko na matapat na sinunod ng
rehimeng Marcos, lumobo ang utang sa labas ng Pilipinas.
Lumaki din ang depisit sa kalakalang panlabas (eksport-
import). Nagipit nang husto ang maraming maliliit na
80
kumpanyang pag-aari ng mga Pilipino. Humakot ng mas
malaki pang tubo ang mga imperyalista. Lalong humigpit
ang kontrol nila sa ekonomya at gubyerno ng Pilipinas.
Ipinagpatuloy ng rehimeng Marcos ang kampanya
sa ratipikasyon ng Kasunduang Japan-RP sa Pagka-
kaibigan, Komersyo at Nabigasyon. Lalo nitong pinasigla
ang pagpasok sa Pilipinas ng imperyalismong Hapones
at ang pakikipagkalakalan sa Japan. Mayabang na
idineklara ni Marcos na saklaw ng reporma sa lupa
ang maraming munisipalidad laluna sa Gitnang Luzon.
Pero wala itong ginawang makabuluhang hakbang
para ipatupad ang kanyang paghahambog. Sa kontra-
rebolusyonaryong hangad na sagkaan ang muling
sumisiglang rebolusyonaryong armadong pakikibaka
at kilusang masa, marahas na sinupil at sinalakay
ng rehimeng Marcos ang mamamayan. Sa tulong ng
imperyalismong US, pinalaganap nito ang militarisasyon at
malawakang binuo ang mga yunit sa “kontra-insurhensya”.
Noong 1971, sinuspinde ang kasulatang habeas corpus
para mas libreng makapang-abuso sa mamamayan. At
noong Setyembre 21, 1972, pormal na idineklara nito ang
paghaharing militar.
Ang paghaharing militar ay lantad na teroristang
paghahari na nagsisilbi sa interes ng imperyalismong US,
malaking burgesyang kumprador at uring panginoong
maylupa. Naghasik ng lagim ang mga pasistang arma-
dong pwersa at buong lupit na nanupil sa karapatan ng
mamamayan para iligtas ang bumabagsak na sistemang
malakolonyal at malapyudal. Desperadong hakbang ito
ng diktadurang US-Marcos para sugpuin ang mabilis na
lumalakas na rebolusyonaryong kilusan.
Kasabay ng pagsidhi ng pasismo, ibayong pinatindi
ang pagsasamantala ng mga dayuhang imperyalista,
malaking burgesyang kumprador at malaking pangi-
81
noong maylupa. Nanguna si Marcos at ang kanyang mga
kamag-anak at kroni sa mga Pilipinong nakinabang sa
paghaharing militar.
Binago ng diktadurang US-Marcos ang Konsti-
tusyon ng 1935 para gawing ligal ang walang taning na
paghahari ng pangkating Marcos. Lalong pinatibay ang
kontrol ng imperyalismong US sa Pilipinas. Daan-daang
dikreto at utos sa iba’t ibang programa ang pinagtibay
para bigyan ng mas malalaking pribilehiyo at supertubo
ang mga dayuhang monopolyong kapitalista. Marahas
na sinupil ang mga karapatan ng mga manggagawa.
Pinigil ang pagtaas ng sahod para makahakot ang mga
imperyalista ng mas malaking supertubo.
Lalong pinasigla ang kalakalang kolonyal. Mas
garapal na ginamit ito ng mga imperyalista para man-
dambong. Taun-taon, paparami ang eksport sa pababang
presyo habang paparami ang import sa pataas na presyo.
Higit pang lumalim ang pagkakabaon ng Pilipinas
sa utang sa mga dayuhan bunga ng pagwawaldas ng
rehimeng militar at mabilis na pagkasaid ng reserbang
dolyar. Paulit-ulit na nagdikta ang dayuhang mga bangko
ng mas mabibigat na kundisyon sa pagpapautang sa
rehimeng Marcos.
Bilang makapangyarihang diktador, arbitraryong
niratipika ni Marcos ang Kasunduang Japan-RP sa
Pagkakaibigan, Komersyo at Nabigasyon. Dumagsa ang
mga produktong Hapones sa bayan at sunud-sunod na
itinayo ang mga kumpanyang Hapones.
Kalaunan, lalong lumaki ang bahagi ng Japan sa
kalakalang panlabas ng Pilipinas. Ngayon, aktibo ang
Hapones sa iba’t ibang industriya at negosyo sa Pilipinas.
82
Nagsagawa ang pasistang rehimen ng bagong
negosasyon sa mga base militar ng US para lalong
patagalin ang mga ito sa Pilipinas. Kunwa’y pinaikli
ang pananatili ng mga base pero ibinukas naman ang
renegosasyon. Ginamit ang negosasyong ito para lalong
makapanghimasok ang imperyalismong US sa mga
usaping pambansa nang may aktibong pagsang-ayon ng
diktadurang Marcos.
Nagpalabas ang diktadurang Marcos ng bagong
batas sa reporma sa lupa (PD 27) para pakalmahin ang
masang magsasaka. Pero lalo lamang pinataas ng nasabing
batas ang presyo ng lupa. Wala ni isang maralitang
magsasaka ang nagkalupa sa ilalim ng batas na ito.
Naging mas masahol ang pamumuhay ng masang
magsasaka sa ilalim ng paghaharing militar. Sila ang
pangunahing mga biktima ng pasistang pang-aabuso.
Pinatindi ng mga panginoong maylupa, komersyante-
usurero at malaking burukratang kapitalista ang pagpiga
sa kanila. Maraming magsasaka ang nawalan ng lupang
inaari o sinasaka. Bunga ito ng mga pasistang operasyong
militar, pangangamkam ng panginoong maylupa,
pagpapalawak ng mga plantasyon, at paggawa ng kalsada,
tulay, daungan, paliparan at dam.
Samantala, patuloy ang panlilinlang ng pasistang
diktadura sa mamamayan. Kinontrol ng diktadura ang mga
pahayagan, radyo, telebisyon at sine para ipalaganap ang
mga doktrina ng “bagong lipunan”. Nagdaos ng huwad na
mga eleksyon, reperendum at plebisito para matatakan
ng “pagsang-ayon” ng mamamayan ang mga kautusan at
pakana nito.
Sa halip na maampat ang paglala ng krisis ng
lipunang malakolonyal at malapyudal, pinatindi pa ito ng
mga patakaran at hakbang ng rehimeng US-Marcos. Higit
83
pang pinataba ang lupa sa pagsulong ng rebolusyon.
Bunga ng mga nasabing patakaran, tumindi ang krisis sa
ekonomya na nagdulot ng labis na kahirapan at pagdurusa
sa mamamayan. Pinalubha pa ito ng pagbagsak ng kita
mula sa eksport, sobra-sobrang pangungutang at ng walang
habas na burukratikong pangungurakot at pandarambong
ng pangkating Marcos sa kabang-yaman ng gubyerno.
Sa pamumuno ng Partido Komunista ng Pilipinas,
tuluy-tuloy na sumulong ang rebolusyonaryong armadong
pakikibaka at ang malawak na ligal na demokratikong
kilusan. Mabisang nailantad, naihiwalay at nabigyan ng
maririing dagok ang pasistang diktadura. Malawakang
nagsagawa ang mga pasistang tropa ng diktadura ng
makahayop na pang-aabuso at kabuktutan. Pinaslang ng
diktadura si Benigno Aquino noong Agosto 21, 1983 upang
alisin ang pangunahing karibal sa kanyang paghahari.
Nag-ibayo ang paglaban ng mamamayan sa
diktadura. Tumalim ang hidwaan sa pagitan ng diktadura
at iba pang paksyon ng mga lokal na naghaharing uri.
Bunga ng labis na pagkakahiwalay ng pangkating
Marcos, ng pagkamuhi rito ng mamamayan at paglakas
ng kanilang rebolusyonaryong paglaban, nalagay sa
panganib ang interes ng US at ng buong naghaharing
sistema. Sinamantala ng US ang malawak na protesta
ng mamamayan matapos ang eleksyong “snap” ng 1986
para palitan ang papet nito. Itinulak ng US ang paksyong
Ramos-Enrile-RAM sa loob ng AFP para mag-alsa laban
sa pangkating Marcos. Sinuportahan ito ng simbahang
Katoliko at malalaking negosyante. Ito ay nagresulta sa
popular na pag-aalsang EDSA noong Pebrero 1986.
Bumagsak ang rehimeng Marcos pero hindi nalutas
ang krisis ng malakolonyal at malapyudal na lipunan.
84
h.
Ang rehimeng Corazon Aquino (1986-92)
Si Corazon Aquino ang nakalaban
ni Marcos sa eleksyong “snap”. Kaya
siya ang umupong presidente nang
matanggal ang diktador sa poder.
Tulad ng naunang mga papet na
presidente, pinaburan ng imper-
yalismong US si Aquino dahil siya
ang pinakaepektibong makakapan-
linlang sa mamamayan samantalang
marahas na pinananatili ang naghaharing sistema. Sa ilalim
ng papet na rehimeng Aquino, lalo lamang lumala ang
krisis sa lipunan.
Ipinagpatuloy at pinatibay ni Aquino ang mga
patakaran sa ekonomya na nagbibigay sa imperyalismong
US at iba pang dayuhan ng pribilehiyo para patuloy na
makapandambong sa bayan at makapagkamal ng mas
malalaking supertubo. Hindi naiahon ng panandaliang
pagdagsa ng dayuhang pamumuhunan ang ekonomya. Sa
halip, namalimos pa ang rehimeng Aquino ng karagdagang
pautang kapalit ng mabibigat na kundisyong higit na
nagpahirap sa mamamayan. Mula $26 bilyon noong 1986,
lumobo ang dayuhang utang ng Pilipinas sa $30 bilyon
noong 1992.
Nagkunwari ang papet na rehimeng Aquino na
nilalansag nito ang istruktura ng rehimeng militar. Sa
katunayan, nagsagawa lamang ito ng kosmetikong mga
reporma at hakbang. Tampok ang pagbabalik ng pormal na
burges-demokratikong mga proseso at institusyon tulad ng
eleksyon at Kongreso. Hindi nabago ang saligang katangian
ng mga nasabing proseso at institusyon bilang mekanismo
para piliin kung aling pangkatin ng mga reaksyunaryo ang
maghahari sa bayan.
85
Sa likod ng balatkayong ito, higit na pinatindi ng
Rehimeng Aquino ang pasistang pananalakay sa mama-
mayan, laluna sa masang manggagawa at magsasaka.
Pinanatili ang pasistang mga batas na sumusupil sa mga
demokratikong karapatan ng masang anakpawis.
Sa katunayan, pagkaupong-pagkaupo pa lamang sa
poder, ipinatupad ni Aquino noong Abril 1986 ang kontra-
insurhensyang programa ng AFP na Oplan Mamamayan
kapalit ng Oplan Katatagan ni Marcos. Katambal ng
islogan ni Aquino na “pambansang rekonsilyasyon na may
hustisya”, nilayon ng Oplan ang mabilis na pagwawakas
ng armadong rebolusyon at matagalang digmang bayan.
Isinabatas nito ang Comprehensive Agrarian Reform
Program o CARP na lalo lamang nagpahigpit sa hawak
ng mga panginoong maylupa at malalaking burgesyang
kumprador sa malalawak na lupaing agrikultural. Dahil
sa napakaraming butas at eksemsyong pabor sa kanila,
sa mataas na presyo ng lupa at kawalan ng pondo para
ipatupad ang huwad na programa sa reporma sa lupa, lalo
lamang ipinagkait sa masang magsasaka ang karapatang
makapag-ari ng lupa.
Isinabatas nito ang Herrera Bill (RA 6715) upang lalo
pang yurakan ang karapatan sa pag-uunyon at pagwewelga
ng mga manggagawa. Kabilang sa pinakamasasahol na
probisyon nito ang: pagpapahaba sa limang taon mula
tatlong taon ng tagal ng collective bargaining agreement
(CBA) at pagbabawal sa mga welga habang naka-CBA;
pagsikil sa karapatang magwelga ng mga manggagawa
sa pamamagitan ng boluntaryong arbitrasyon, labor
management council at assumption of jurisdiction, na
pawang mga instrumento na naglalagay sa kamay ng mga
ahenteng pabor sa mga kapitalista ng kapangyarihang
pigilin ang welga.
86
Nagpanggap ang rehimeng Aquino na interesado sa
usapang pangkapayapaan sa National Democratic Front
of the Philippines (NDFP), pero tumanggi itong harapin
ang tunay na mga ugat ng armadong tunggalian. Sa halip,
ginamit ang usapan bilang paghahanda sa total war laban
sa rebolusyonaryong kilusan. Matapos mabigo ang “usapan
sa kapayapaan” noong Enero 1987, inilunsad ni Aquino
ang total war sa pamamagitan ng “paghugot sa espada
ng digmaan”.
Sa ilalim ng patakarang total war, naglunsad ang
reaksyunaryong hukbo at pulisya ng mga kampanya at
operasyong militar na mas malaki, malawak, mabangis,
mapanira at matagalan kaysa mga inilunsad ng pasistang
rehimeng Marcos. Dahil nabigo ang nauna nang Oplan
Mamamayan, pinalitan ito ng Oplan Lambat Bitag 1 (OLB 1)
na ipinatupad ng kanyang kalihim ng depensa, si Heneral
Fidel Ramos. Matagalang layunin ng Lambat Bitag na
bunutin ang ugat ng armadong rebolusyon sa pamamagitan
ng paglutas diumano sa ugat nito sa pulitika, ekonomya
at lipunan. Kagyat na tungkulin naman nito na “pigilin
ang paglago ng armadong kilusan sa pamamagitan ng
solusyong militar”.
Nabigo ang mga ito na durugin ang mga rebolus-
yonaryong pwersa, pero nagdulot ng matinding pinsala
at pahirap sa mamamayan. Inatake rin ng rehimeng
Aquino ang ligal na kilusang masa at ang pinakamasahol
dito ay ang masaker sa Mendiola noong Enero 22, 1987
kung saan napatay ang 13 nagpoprotestang magsasaka
at nasugatan ang mahigit 100. Masugid na nagmaniobra
at nangampanya si Aquino sa pagpapanatili ng mga
base militar ng US. Mariing tinutulan ito ng mamamayan
na buong tatag na nanindigan para sa pambansang
soberanya. Bunga nito, naitulak ang Senado na ibasura
ang panukalang tratado na magpapatagal pa sa mga base
militar ng US sa Pilipinas.
87
Ibinalik ng rehimeng US-Aquino ang nabanggit
na mga proseso at institusyon sa pagnanasang muling
palaparin ang pagtamasa ng mga reaksyunaryong uri sa
mga pakinabang ng paghahari. Pero bunga ng walang
ampat na paglala ng krisis sa ekonomya, patuloy na kumitid
ang batayan para sa akomodasyon sa hanay nila. Ilang ulit
na sumambulat ang tangkang mga kudeta – mararahas
na agawan ng kapangyarihan ng nagtutunggaling mga
paksyon.
Subalit minabuti ng imperyalismong US na lantarang
basbasan ang rehimeng Aquino. Naging mapagpasya ito
sa pananatili ni Aquino sa poder.
i.
 Ang rehimeng Ramos (1992-98)
Nanalo si Heneral Fidel Ramos
bilang presidente ng Pilipinas
sa eleksyon ng 1992. Naging
mapagpasya sa kanyang pag-
kapanalo ang todong suporta
ng US at ang paggamit ng
pondo at rekurso ng reaksyu-
naryong gubyerno. Gayunman,
23.5 p o r s y e n t o l a m a n g n g
kabuuang naitalang boto ang
kanyang nakuha.
Nabunton kay Ramos ang lahat ng naipon at
napakalalang problema ng naghaharing sistema. Para
pangalagaan ang interes ng imperyalismong US at ng lokal
na mga naghaharing uri, gumamit siya ng lahat ng klase
ng sandata sa kanyang estratehiya at taktika. Pero ang
panloob at panlabas na rekursong maaari niyang gamitin
sa pagpupursigi sa kontra-rebolusyon ay higit nang maliit
kaysa nahawakan nina Marcos at Aquino.
88
Ang naghaharing pangkatin ni Heneral Ramos
ay isang burukratiko-malaking kumprador-panginoong
maylupang paksyon, na kasinsiba ng nakaraang nagharing
mga pangkating Marcos at Aquino. Si Ramos ay isang
subok at tapat na tuta ng imperyalismong US. Isa siyang
sagadsaring anti-komunista at militarista. Bilang hepe
ng Philippine Constabulary (PC) ng rehimeng Marcos,
kabilang siya sa pangunahing nagbalak at nagpatupad ng
batas militar. Bilang Chief-of-Staff ng Armed Forces of the
Philippines (AFP) at pagkatapos, Kalihim ng Department
of National Defense sa panahon ni Aquino, siya ang
pangunahing arkitekto at tagapagpatupad ng total war.
Pinirmahan ni Ramos ang kasunduang ehekutibo
sa pagitan ng US at Pilipinas kaugnay ng Acquisition and
Cross-Servicing na nagbabalik sa presensya ng pwersang
militar, kagamitang pandigma at mga pasilidad ng US sa
Pilipinas sa tabing ng cross-servicing, pagkaraang itakwil
ng sambayanang Pilipino at tanggihan ng senado ang
US-RP Military Bases Agreement noong 1991. Sa ilalim ng
kasunduang ito, ang akses na militar ng US sa Pilipinas
ay maaaring sumaklaw sa anumang parte ng Pilipinas na
maaaring kailanganin ng US Pacific Command.
Inilunsad ng rehimeng Ramos ang “Philippines
2000”, isang grandyosong programa para gawin diumanong
isang bagong industriyalisadong bayan ang Pilipinas sa
pagtatapos ng siglo. Nakasalalay ang pagsasakatuparan
nito sa garapalang pagsunod sa dikta ng imperyalismong
US at sa higit pang pagbubukas ng bayan sa pandaram-
bong ng mga dayuhan. Kagaya nina Marcos at Aquino,
iniasa ni Ramos sa dayuhang pamumuhunan at ibayong
pangungutang ang pag-ahon ng Pilipinas mula sa
napakatinding krisis sa ekonomya.
Para maengganyo ang dayuhang puhunan, ibinigay
sa kanila ng rehimeng Ramos ang mas maraming
89
kaluwagan sa buwis, garantiya ng supertubo at maluwag
na paglalabas nito sa bayan. Dagdag dito, higit na itinulak
ang liberalisasyon sa kalakalang panlabas.
Dali-daling inaprubahan ng rehimen ang General
Agreement on Tariffs and Trade (GATT) at ang pagsapi
sa World Trade Organization (WTO). Alinsunod ito
sa estratehikong pakana ng makapangyarihang mga
imperyalistang bayan para ibayong pahigpitin ang
dominasyon nila sa ekonomya ng maliliit na bayan sa
ngalan ng “globalisasyon”. Ginagarantiyahan ng kasun-
duang ito ang pananatiling atrasado ng ekonomya ng
Pilipinas at ang pagiging sunud-sunuran nito sa interes ng
mga imperyalista. Halimbawa, ipinatupad ang patakarang
deregulasyon sa industriya ng langis upang higit na
magkamal ng supertubo ang malalaking korporasyong
multinasyunal gaya ng Petron, Shell at Caltex.
Sinamantala ng mga burukratang kapitalista,
malaking kumprador at dayuhang kapitalista ang
programa sa pribatisasyon ng mga korporasyong pag-
aari ng gubyerno upang kulimbatin ang primera klaseng
lupain, estratehikong korporasyon at institusyong publiko
tulad ng Fort Bonifacio, Philippine National Oil Company,
Manila Waterworks and Sewerage System, Philippine
Airlines at Manila Hotel. Niluto ang mga “public bidding”
upang matiyak na mapupunta sa mga piling kaibigan
ang mga kontrata sa bentahan. Katulad ng naganap sa
iskandalosong PEA-Amari land deal, si Ramos mismo
ang nakialam sa mga kontrata. Tinatayang P3 bilyong
“lagay” ang ibinulsa nina Ramos, at iba pang matataas
na upisyal ng gubyerno at ng naghaharing partidong
Lakas-NUCD. Katulad rin ng mga alipures ni Marcos at
Aquino, nabigyang-pabor ang mga “bata” ni Ramos sa mga
pautang at pribilehiyo sa negosyo. Tinatayang aabot sa
P100 bilyon ang ipinautang ng mga bangko ng gubyerno
sa mga malaking negosyanteng malapit kay Ramos.
90
Ibayong pinaigting at pinalawak ng rehimeng
Ramos ang mga patakarang kontra-manggagawa, mula sa
kontra-manggagawang batas tulad ng RA 6715 (dating
Herrera Bill) na sumisikil sa karapatang mag-unyon at
magwelga ng mga manggagawa, Omnibus Amendments
to the Labor Code na naglalaman ng mga probisyong
tumitiyak sa mas murang lakas-paggawa tulad ng:
pagpapahaba sa apprenticeship period, pagliligalisa sa
kontraktwalisasyon ng paggawa o labor-only-contracting
at pagbibigay-kapangyarihan sa kalihim ng Department
of Labor and Employment (DOLE) na isuspindi ang
implementasyon ng labor standards sa mga lugar na
idineklarang erya ng kalamidad at iba pa.
Higit pang pinarami at pinalawak sa buong bayan
ang tinatawag na espesyal na mga sona sa ekonomya at
mga sona sa pagpoproseso ng eksport para sa pakinabang
ng dayuhang mga negosyo. Nagbibigay dito ng mga
garantiyang walang unyon at walang welga. Gumagamit
ng iba’t ibang instrumento ang estado para panatilihing
mababa ang sahod at para buwagin ang mga welga at unyon.
Pinaghati-hati ang mga manggagawa sa pama-
magitan ng pagkupkop sa mga bagong dilawang
organisasyong manggagawa tulad ng Bukluran ng
Manggagawang Pilipino (BMP) na pinamunuan ni Felimon
Lagman (isang kontra-rebolusyonaryong taksil na itinakwil
ng Partido at rebolusyonaryong kilusan). Kakutsaba ang
BMP sa Social Accord, isang kasunduang kasama ang
rehimeng Ramos, mga dilawang organisasyon sa paggawa,
mga organisasyon ng malaking burgesyang kumprador na
pinirmahan noong Hunyo 1993 para sa pagtataguyod sa
programa at mga patakaran ng rehimen sa liberalisasyon
ng kalakalan, murang lakas-paggawa, “Philippines 2000”
at iba pang katulad nito.
Hinigitan ng rehimeng Ramos ang rehimeng Marcos
91
at Aquino sa pagiging anti-magsasaka at ang mga patakaran
nito sa ekonomya ay lalo pang nagpalala sa suliranin sa lupa
ng masang magsasaka. Binigyan nito ang mga dayuhang
indibidwal at korporasyon ng karapatang umupa ng lupa
nang hanggang 75 taon. Ang pagtatayo ng mga “industrial
estate” at mga pasilidad para sa turismo ay nag-engganyo
ng matinding ispekulasyon at pangangamkam ng lupa.
Para pagtakpan ang kanyang anti-demokratikong
mga patakaran at linlangin ang masang magsasaka,
nagtayo ang rehimen ng tinatawag na Agrarian Reform
Communities (ARCs). Sa katunayan, nagsisilbi ang mga
ARCs para sa pagpapalaganap ng pananim na pang-
eksport, pagpapairal ng sistemang buwisan (leasehold)
pabor sa mga panginoong maylupa at sa layuning kontra-
insurhensya.
Mahalagang sangkap ng “Philippines 2000” ng
rehimeng Ramos ang marahas na pagsupil at pagsalakay sa
rebolusyonaryong kilusan. Ibayong pinaigting ng rehimeng
Ramos ang total war. Pinalaki nito ang badyet ng papet na
hukbo at inilunsad ang pinakamabangis na mga porma ng
karahasan gaya ng Oplan Lambat Bitag 2 at 3 para wasakin
ang baseng masa ng armadong rebolusyon sa kanayunan
at tugisin ang Partido Komunista at hukbong bayan.
Kaalinsabay, nagpatupad din ito ng mga pakanang saywar
upang linlangin ang mamamayan, paghati-hatiin ang mga
rebolusyonaryong pwersa at engganyuhin ang pagsuko.
Pinawalambisa diumano ang Batas Anti-Subersyon
(RA 1700) at ginawang “ligal” ang Partido Komunista. Layon
nitong udyukan na lumantad ang mga rebolusyonaryo at
hatakin sila sa parlamentaryong pakikibaka. Subalit pinanatili
ang ibang mapanupil na mga batas tulad ng batas na
nagpapahintulot sa pag-aresto nang walang mandamyento
at sa pagtatayo ng mga tsekpoynt at paghahalughog
nang walang mandamyento, pagpapahintulot sa mga
92
pasistang tropa na magpataw ng blokeyo sa pagkain sa
mga operasyong kontra-insurhensya at marami pang iba.
Nilampasan ni Ramos ang rehimeng Aquino sa
pagkukunwaring siya ay para sa kapayapaan. Nagpostura
ito para pagtakpan ang kanyang makahayop na mga
kampanya ng panunupil laban sa rebolusyonaryong
kilusan at mamamayan. Layon din ng rehimeng Ramos
na maghasik ng kalituhan sa rebolusyonaryong hanay
at mang-upat ng pagkakahati at kapitulasyon. Naganap
ang pagpapasurender kay Nur Misuari ng Moro National
Liberation Front na pansamantalang binigyan ng pusisyon
sa burukrasya.
Aktibong ginamit ni Ramos ang serbisyo ng mga
oportunistang taksil na sina Felimon Lagman, Arturo
Tabara, Ricardo Reyes, Joel Rocamora, Romulo Kintanar
at iba pang kasabwat nila laban sa Partido Komunista at
rebolusyonaryong kilusan. Katulong sila ng rehimeng Ramos
sa pag-atake sa rebolusyonaryong kilusan at sa pagkakalat
ng kapitulasyon, repormismo at likidasyunismo. Inayudahan
nila ang kontra -rebolusyonaryong opensiba sa ideolohiya at
propaganda ng imperyalismo sa buong mundo.
Sa gitna ng papatinding pagsasamantala at pang-
aapi, patuloy na lumalaban ang mamamayan. Pursigidong
nagpupunyagi ang rebolusyonaryong pwersa sa matagalang
digmang bayan sa pamumuno ng Partido Komunista. Ang
pagyayabang ng AFP na nagapi na ang rebolusyonaryong
kilusan ay pinabubulaanan ng patuloy na pagpapalaki sa
badyet militar at pagdedeploy ng reaksyunaryong hukbo
sa kanayunan.
Nagpakana si Ramos para panatilihin ang sarili
sa poder nang lampas sa 1998. Mula nang naging
presidente, aktibo at garapalan na niyang pinalakas ang
sariling pangkatin. Kasabay nito ang mga hakbang para
93
nyutralisahin at pahinain ang reaksyunaryong mga karibal
sa kapangyarihan, sa kalagayang lalong lumiliit ang
puwang sa akomodasyon sa pagitan nila. Nagmaniobra rin
si Ramos para amyendahan ang Konstitusyon at baguhin
ang sistema ng gubyerno mula presidensyal tungong
parlamentaryo. Kasama ng mga pakanang saywar, hinawan
ng mga ito ang daan sa walang balatkayong monopolyo
ng pangkating Ramos sa kapangyarihan.
Ang pagkabangkarote ng ipinagmalaki at ipinag-
mayabang na “Philippines 2000” ng Rehimeng Ramos
ay ganap na nalantad nang sumambulat ang krisis sa
Asya noong 1997. Nalantad ang kahinaan ng malapyudal
at malakolonyal na ekonomya dahil sa krisis na ito.
Naunsyami ang balak ni Ramos na magpatuloy sa kanyang
panunungkulan.
l.
Ang Rehimeng Estrada
(1998-2001)
Kabaligtaran ng paghahambog ni
Joseph Estrada na “Erap para sa
Mahirap”, ang rehimeng Estrada
ay hindi naiba sa lahat ng naka-
raang reaksyunaryong gubyerno:
ito ay tuta ng imperyalismong
US, kinatawan ng malalaking
kumprador-burgesya at malalaking asendero, at kontra
sa interes ng mayorya ng naghihirap na mamamayang
magsasaka at manggagawa.
Mahigpit na pinangalagaan ng rehimeng Estrada
ang sistemang malakolonyal at malapyudal. Lahat ng
kanyang ginawa at ipinatupad na patakaran at programa
ay katulad din ng mga programang nagdulot ng krisis sa
ekonomya at pagdarahop sa mamamayan. Sa katunayan,
ipinagpatuloy niya ang mga programa ng rehimeng Ramos
94
na pawang mga patakarang dikta ng International Monetary
Fund-World Bank-World Trade Organization (IMF-WB-WTO)
ayon sa pakanang globalisasyon ng imperyalismo.
Bilang pagtanaw ng utang na loob dahil sa ginawang
suporta sa kanya sa pinansya at pulitika, tinangkilik niya
ang pamilyang Marcos at mga dating kroni nito tulad nina
Eduardo Cojuangco at Lucio Tan. Naging kroni din niya
ang mga gangster, kriminal at hweteng lord na tulad nina
Atong Ang, Mark Jimenez at Panfilo Lacson na nag-ambag
nang malaki sa panahon ng eleksyon ni Estrada at sumuhay
sa kanyang imoral at maluhong pamumuhay. Wala ang
karaniwang daloy ng pera mula sa negosyo ng gubyerno at
pribado para mapagkunan ng presidente ng burukratikong
dambong. Sa gayon, tinangka niyang makuha ito mula sa
hweteng na karaniwang ipinauubaya sa mga upisyal militar
at lokal na mga upisyal ng gubyerno, at mula sa mga
pautang ng Social Security System para sa pagpopondo
ng mga kasino.
Ang kanyang pagyayabang na susugpuin ang
korapsyon na “walang kaibigan, walang kamag-anak” ay
naging kabaligtaran ng lahat. Si Estrada ay hindi lamang
nagsilbing koordineytor ng mga dambuhalang magnanakaw
na ito laban sa interes ng mamamayang Pilipino, kundi siya
mismo ang pinuno sa pamamagitan ng pagiging presidente
ng gubyernong pinatakbo ng mga sindikatong kriminal.
Kasangkot siya sa kidnap-for-ransom na ginawa ng Abu
Sayyaf, mga pagnanakaw sa bangko, malakihang negosyo
ng ipinagbabawal na droga, pagmamaniobra sa stock
exchange at pandarambong.
Hindi lingid sa kaalaman ng imperyalismong US
ang burukratikong korapsyon at mga gawing kriminal
ng rehimeng Estrada. Ngunit kinunsinte ito ng US kapalit
ng masugid na pagsunod at pagpapatupad nito sa
pinakamasahol na maka-imperyalistang patakaran.
95
Pinagtibay ng rehimen ni Estrada ang mga patakaran
ng IMF, WB at WTO. Kahit inamin nito na bangkarote ang
buong ekonomya at reaksyunaryong gubyerno, buu-buong
itinulak nito ang mga patakaran ng liberalisasyon sa
pamumuhunan at kalakalan, deregulasyon at pribatisasyon
at pagpapanatili sa ekonomya bilang taga-eksport ng
hilaw na materyales, mga mala-manupakturang mababa
ang dagdag-na-halaga at paggawa, at taga-import ng mga
yaring produkto at manlimos ng dayuhang pautang.
Inalis nito ang lahat ng pambansang restriksyon
sa dayuhang pamumuhunan at pinayagan ang mga
korporasyong multinasyunal na magtamasa ng 100
porsyentong pag-aari ng lupa at mga likas yaman, bangko,
telekomunikasyon, masmidya at kalakalang pagtitingi.
Kanyang inilusot sa Senado ang ratipikasyon ng
Visiting Forces Agreement (VFA) na lalong nagpahigpit
sa kontrol ng imperyalismong US sa ekonomya, militar
at kultura ng Pilipinas. Pinagtibay ng kasunduang ito ang
naunang lihim na kasunduang ehekutibo noong 1992,
ang Acquisition and Cross-Servicing Agreement o ACSA.
Pinahintulutan ang mga pwersang militar ng US, gaano
man kalaki, na gumamit ng anumang bahagi ng Pilipinas,
at anumang pasilidad at pagkukunan ng suplay sa Pilipinas
anumang oras at gaanuman katagal, nang hindi sinasaklaw
ng hurisdiksyon ng mga korte sa Pilipinas.
Pinatindi ng rehimeng Estrada ang kampanyang
panunupil ng militar at pulis. Walang pakundangang nilabag
nito ang mga karapatang tao. Buu-buong komunidad,
kapwa sa kanayunan at kalunsuran, ang ipinailalim
sa mga operasyong pagsosona at paghahalughog
gayundin sa sapilitang malawakang pagpapalayas at
ebakwasyon. Dumami ang biktima ng pang-aaresto nang
walang mandamyento, iligal na detensyon, tortyur, at
pagsasalbeyds, kabilang ang pagmasaker.
96
Ginamit ang mabangis na pwersa para sapilitang
palayasin ang mamamayan sa lupang gustong kamkamin ni
Estrada at ng kanyang mga kroni. Mapagkutyang inilarawan
ng rehimen bilang reporma sa lupa ang pinakatusong
panloloko ng korporasyon sa pangangamkam ng lupa at
pinuri ang malaking kumprador-panginoong maylupa na
si Eduardo Cojuangco bilang padrino ng reporma sa lupa.
Katuwang ang malaking kumprador na si Lucio Tan,
ininsulto ni Estrada ang mga manggagawa sa pagsasabing
sila’y “sunod sa layaw”. Walang pakundangang gumamit
ng pwersang militar at pulis ang rehimeng Estrada para
takutin at salakayin ang mga manggagawa laluna sa mga
welga.
Ibinasura ng gubyerno ang pakikipagnegosasyon sa
mga rebolusyonaryong pwersa ng National Democratic
Front of the Philippines (NDFP) upang walang hadlang
nitong maipatupad ang kontra-rebolusyonaryong Oplan
Makabayan. Layunin ng malakihang operasyong militar
na ito na durugin ang armadong paglaban ng mamamayan.
Kinasangkapan rin ng rehimeng Estrada ang mga kontra-
rebolusyonaryong taksil tulad ng Revolutionary Proletarian
Army-Alex Boncayao Brigade (RPA-ABB) para sa saywar.
Sa kabila ng pakikipag-usap para sa tigil-putukan sa
mga rebolusyonaryong Moro, mabangis nitong binomba at
nilusob ang mga kampo ng Moro Islamic Liberation Front
(MILF) sa Mindanao. Daan-daang mamamayang Moro ang
pinaslang ng militar at libu-libo ang nawalan ng tirahan at
hanapbuhay.
Winakasan ng rehimeng Estrada ang usapang
pangkapayapaan sa pagitan ng gubyerno ng Republika
ng Pilipinas (GRP) at ng NDFP. Binalewala nito ang lahat
ng naunang kasunduan, pati na ang pinirmahan niya
97
mismong Kumprehensibong Kasunduan sa Pagrespeto sa
mga Karapatang Tao at sa Internasyunal na Makataong
Batas (CARHRIHL). Ikinatwiran na nagkamali lang daw si
Estrada nang pirmahan ito. Sinabi nito sa NDFP na maaari
lamang ipagpatuloy ang usapang pangkapayapaan kung
papayag ang CPP-NPA-NDFP na sumuko at ituring ang
sarili na kriminal sa pamamagitan ng pagpapailalim nila
sa konstitusyon, sistemang ligal at mga hukuman ng GRP.
Labis na nahiwalay ang rehimeng US-Estrada dahil
sa lantarang anti-nasyunal at anti-demokratikong mga
patakaran nito. Nabunyag ang kanyang mga katiwalian
at isinalang siya sa isang impeachment na mas lalong
nakapagpasidhi sa galit ng sambayanang Pilipino. Nag-
alsa ang malawak na masa sa buong kapuluan laban sa
pangangayupapa ng rehimen sa imperyalismong US at
laban sa kanyang sukdulang korapsyon at panunupil.
Bago pa ang pag-aalsa, ang demokratikong kilusang masa
ay malaon nang nagpupunyagi, mula’t sapul pa, laban
sa rehimeng Estrada. Sa kalaunan, nakapagpakilos ito
ng 1.8 milyong mamamayan sa Edsa, ng milyun-milyon
sa buong bansa at ng 75,000 na nagmartsa at sumalikop
sa palasyo ng presidente upang pwersahin si Estrada na
lisanin ang palasyo ng Malakanyang noong Enero 21, 2001.
Pinanatili siya sa kulungan ng humalili sa kanya. Idiniin
ang mga akusasyon sa korapsyon para matiyak na hindi
niya mababawi ang pagiging pangulo.
Ang matagumpay na pagpapalayas sa rehimeng
Estrada ay resulta ng matatag at militanteng pakikibaka
ng sambayanan at ng malawak na nagkakaisang prente.
Sa ikalawang pagkakataon, muling naipakita na kaya
ng lakas ng malawak na kilusang masa na patalsikin
ang naghaharing rehimen bagamat hindi pa ang buong
sistemang malakolonyal at malapyudal.
98
m.
Ang Rehimeng Macapagal-
Arroyo (2001-10)
Tulad ni Aquino, iniluklok ng pag-
aalsa ng mamamayan ang rehi-
meng Macapagal-Arroyo. Si Gloria
Macapagal-Arroyo bilang bise-
presidente ni Estrada ang pumalit
bilang presidente ng bayan mata-
pos patalsikin si Estrada. Tulad din
ng katangian ng mga nagdaang
papet na rehimen, ang gubyerno ni Macapagal-Arroyo
ay estado ng malalaking burgesya-kumprador at pangi-
noong maylupa, at kontrolado ng imperyalismong US.
Senador pa lamang si Macapagal-Arroyo ay litaw na ang
pagiging tuta niya ng imperyalismong US. Siya ang nag-
isponsor ng todong pagpapatupad sa mga probisyon ng
GATT dito sa Pilipinas, bagama’t salungat ito sa isinasaad
ng saligang batas. Inisponsor at ikinampanya niya ang
pagpapaloob ng Pilipinas sa WTO.
Nang maupo na bilang presidente, walang renda
niyang ipinagpatuloy ang mga patakaran sa ekonomya
ng mga rehimeng nauna sa kanya. Pinag-ibayo ni Arroyo
ang pagpapatupad ng patakarang globalisasyon na dikta
ng IMF-WB-WTO. Ipinatupad niya ang Medium Term
Philippine Development Plan (MTPDP) 2001-2004 na sa
esensya ay pagpapahigpit sa gapos ng liberalisasyon,
deregulasyon, at pribatisasyon sa ekonomya ng Pilipinas.
Labis-labis na itinataguyod ng patakarang ito ang interes
ng mga imperyalista at lokal na mga naghaharing uri.
Layon ng mga imperyalista at burgesya kumprador na
lutasin ang kanilang mga suliranin sa negosyo sa gitna
ng rumaragasang krisis ng buong sistemang kapitalista.
Dahil sa papet na mga patakaran sa ekonomya,
99
lalong bumagsak ang dati nang bagsak na kabuhayan
ng mamamayan. Bumagsak ang lokal na produksyong
nakatuon sa eksport kasabay ng pagbagsak ng produksyong
industriyal sa buong daigdig. At dahil sa liberalisasyon sa
kalakalan na ipinatupad ng rehimen, napilitang magsara
ang maliliit na empresa na ikinasira ng kabuhayan ng
maraming mamamayan.
Nabangkrap ang sektor ng agrikultura at milyong
magsasaka ang nasadlak sa matinding gutom at nawalan
ng lupa at kabuhayan dahil sa pagpapatupad ng Agreement
on Agriculture (AoA) ng WTO. Itinatakda ng kasunduang
ito ang pag-alis ng mga subsidyo sa lokal na produksyong
agrikultural kasabay ng pag-alis ng taripa at iba pang buwis
sa mga imported na produktong agrikultural. Ang ganitong
sitwasyon ay nagdudulot ng di pantay at kolonyal na
kumpetisyon na ikinalulugi ng mga magsasakang Pilipino.
Umasa nang husto ang rehimen sa mga remitans
ng mga manggagawa sa ibayong dagat at kita mula sa
mga call center at turismo, at itinulak ang pribatisasyon
ng mga ari-arian ng estado para makapagpalitaw ng di
magtutuluy-tuloy na kita. Nang lumaki ang depisit sa
badyet noong 2004 dahil sa malawakang pag-iwas at di
pagbabayad ng buwis, itinulak ng rehimen ang pagtitibay
ng 12 porsyentong value-added tax at ang Expanded VAT
(E-VAT) para palakihin ang kita sa buwis at paliitin ang
malalaking depisit sa kapinsalaan ng mamamayan. Ibinaba
pa nang husto ang badyet sa edukasyon, kalusugan,
pabahay, social welfare at reporma sa lupa.
Sa huling dalawang taon ng rehimen, lumobo ang
presyo ng bigas at langis na lumikha ng krisis piskal.
Natyempo ito sa krisis sa pinansya na nagsimula sa
mortgage meltdown sa US at lumaganap sa lahat ng dako
ng daigdig noong 2008.
100
Lumala ang suliranin ng disempleyo laluna sa
mga industriyang pang-eksport. Higit pang itinulak ang
malawakang pagtanggal sa mga manggagawa. Mabilis na
lumiit ang tunay na halaga ng sahod. Tumaas ang presyo
ng mga bilihin at halaga ng serbisyo. Tinanggihan ang
panawagan para sa P125 na karagdagang sahod at ang
tanging ipinagkaloob sa mga manggagawa noong 2002
ay ang mapang-insultong P30 emergency cost of living
allowance.
Lumiit o nawala ang mga benepisyong panlipunan
tulad ng libreng pagamutan at edukasyon. Labis-labis ang
singil sa kuryente at tubig. Sa isang pag-aaral noong 2002,
umabot sa P538 ang pang-araw-araw na pangangailangan
ng isang pamilyang may anim na myembro, samantalang
hindi man lang umabot sa kalahati nito ang minimum na
sahod.
Walang ginawang hakbangin ang rehimeng Arroyo
upang ipatupad ang tunay na reporma sa lupa at pam-
bansang industriyalisasyon. Sa halip, ipinatupad ang
mga patakarang pabor sa mga panginoong maylupa at
malalaking dayuhang korporasyon sa agrikultura.
Tumampok ang maraming demolisyon ng mga
komunidad ng mga maralita upang bigyang-daan ang
interes ng malalaking dayuhang korporasyon sa real
estate. Ang mga demolisyon ay tinabingan ng rehimen ng
pagbibigay diumano ng programang pabahay.
Sa kabila ng matinding kahirapang bunga ng krisis
ng naghaharing sistema, sumiklab ang galit ng mamamayan
sa nagpapatuloy at lalong lumulubhang korapsyon laluna
sa mga kaso ng pambabraso sa negosyo, mga tiwaling
negosasyon at sikretong pakikipagkasundo ng pangulo
kasama ang kanyang asawa sa iba’t ibang maanomalyang
kontrata, kabilang ang NBN-ZTE Broadband Deal.
101
Higit na naging malaganap at lantaran ang maraming
kaso ng korapsyon sa iba’t ibang antas ng reaksyunaryong
gubyerno. Ang mga upisyal ng burukrasya, pati na ng
militar, ay nagsasabwatan at nagkukumpitensyahan sa
pagnanakaw ng pondong publiko sa pamamagitan ng mga
kontrata sa suplay at pagpapatakbo ng mga sindikatong
sangkot sa kidnap-for-ransom, pagtutulak ng droga,
ismagling at iba pang kriminal na aktibidad.
Nayanig sa pulitika ang rehimeng Arroyo dahil sa
pagkakalantad ng pandaraya sa eleksyon na naging dahilan
ng pagkakapanalo ni Arroyo sa eleksyong presidensyal
noong 2004.
Naging target ito ng pagkamuhi ng mamamayan
dahil sa akusasyon sa korapsyon at pandaraya sa eleksyon.
Binulabog ang rehimen ng mga protestang masa, gayundin
ng paksyunalismo at mga tangkang kudeta sa loob ng
militar.
Hindi nagdalawang-isip ang rehimen sa pagpapa-
tupad ng pinakabrutal na dikta ng US sa marahas na
patakarang panlabas nito sa ilalim ng “gera laban sa
terorismo”. Walang kahihiyang nagbigay ito ng taos-pusong
suporta sa pananalakay at gerang agresyon ng US laban
sa Iraq noong 2003.
Pinayagan ng rehimeng Arroyo ang US-RP Mutual
Logistics Support Agreement (MLSA). Sa ilalim ng MLSA,
binigyan ng “suportang pambase” at hinayaan ang mga
sundalo ng US na gamitin ang Clark, Subic at alinmang
bahagi ng Pilipinas para sa kanilang mga layuning militar.
Mas masahol pa, binigyang-laya nito ang imperyalismong
US na ibayong yurakan ang soberanya ng Pilipinas at
panghimasukan ang mga internal na usapin nito sa
pamamagitan ng pagtatalaga rito ng mga tropang militar
na tutugis sa mga pwersang itinuturing nitong banta sa
102
interes at seguridad ng US. Maaaring okupahin ng tropang
militar ng US ang alinmang teritoryo ng Pilipinas, gaano
man katagal, sa ilalim ng kunwang pakikipaglaban sa
terorismo, mga pagsasanay militar, aksyong sibiko, at
kung anu-ano pa.
Ang patraydor na pagpapatibay ni Macapagal-
Arroyo sa MLSA ay tahasang pagbasura sa tagumpay ng
ilang dekadang pakikibaka ng mamamayang Pilipino para
patalsikin ang mga base militar ng US. Sa pamamagitan
ng MLSA, ibinabalik ng rehimeng Macapagal-Arroyo sa US
ang karapatang magmantine ng mga base militar at tropa
sa bansa, kapalit ng kakarampot na ayuda at kagamitang
militar mula sa US.
Bilang masugid na pagsunod sa anti-teroristang
linya ni Bush, binansagang “terorista” ng rehimeng
Arroyo ang sinumang tumututol sa panghihimasok ng
US. Inilunsad ng rehimeng Arroyo ang Oplan Bantay Laya
I at II sa bigong tangka na supilin ang mamamayan at
mga rebolusyonaryong pwersa. Napakabarbariko ng mga
paglabag sa karapatang tao kung kaya sirang-sira ang
rehimen sa buong daigdig.
Pinakawalan ni Macapagal-Arroyo nang buong
bangis ang reaksyunaryong pwersang militar at pulis
upang supilin ang mga paglaban at pakikibaka ng
mamamayan. Sa kanayunan, walang pakundangan ang
mga inilulunsad na kampanyang militar. Pinairal ang
lantarang pasismo at inihasik ang malawakang terorismo
sa hanay ng mamamayan. Patuloy na dumami ang bilang ng
mamamayang napwersang lumikas sa kanilang mga lupang
sinasaka dahil sa malawakang mga operasyong militar.
Sinagkaan ng rehimen ang usapang pangkapayapaan
sa bawat pihit nito. Sa itinakbo na ng usapang pang-
kapayapaan, sustenido at mahigpit ang pagtutol ng mga
103
militarista sa gabinete ni Macapagal-Arroyo sa muling
pagpapatuloy nito.
Inilayo ng rehimen ang usapan sa atensyon ng
publiko upang maging lingid sa mamamayang Pilipino
ang superyoridad ng programa ng NDFP at ang pagiging
makatarungan ng ipinapanukala nitong mga reporma.
Sa kabilang banda, umiwas ang rehimen na malantad sa
mamamayan ang kabulukan at pagiging reaksyunaryo
ng umiiral na sistemang panlipunan na pinananatili at
ipinagtatanggol nito.
n.
 Ang Rehimeng BS Aquino III (2010-16)
Pagkaupung-pagkaupo pa lamang
ni Benigno Simeon Aquino III ay
matingkad na ang mga senyales
ng walang pagkakaiba nito sa
mga sinundang rehimen. Sinakyan
na lamang niya ang nalalabing
popularidad ng yumaong mga
magulang sa ilalim ng islogan
ng “tuwid na daan”, “mabuting
pamamahala”, “kayo ang boss ko” para makaungos sa mga
karibal at takpan ang maruming imahe ng hinalinhang
rehimen ni Macapagal-Arroyo.
Para magpakitang-gilas, agad niyang ipinagbawal
ang paggamit ng “wangwang” o sirena sa kalsada upang
palabasing siya ay kaisa ng mamamayan laban sa pang-
aabuso ng mga nasa kapangyarihan. Pero maaga pa ay
agad na kumupas ang kanyang pagpopostura na “hindi
magnanakaw” at “hindi korap”. Siya ang kandidatong
nakatanggap ng pinakamalalaking kontribusyon sa
kasaysayan ng mga eleksyon sa Pilipinas, subalit hindi
niya ito iniulat. Agad naman niyang sinuklian ang lahat
ng ito. Hinirang at iniluklok niya sa pwesto sa gubyerno
104
ang mga pangunahing kinatawan ng mga imperyalista at
kapwa niya malalaking kumprador at panginoong maylupa
na sumuporta sa kanyang kandidatura.
Bilang paninikluhod sa imperyalismong US, naging
sunud-sunuran ito sa dikta ng IMF na magpataw ng dagdag
na mga buwis sa mamamayan, itinaas ang singil sa mga
serbisyong publiko at binawasan ang mga subsidyo para
diumano mapigilan ang pagkabangkrap ng gubyerno.
Patuloy na lumala ang kawalan ng lupa ng mga
magsasaka at kahirapan na dinaranas sa kanayunan. Walang
makabuluhang pamamahagi ng lupa sa ilalim ng rehimeng
Aquino III kahit pa nagkaroon ng panibagong ekstensyon at
“reporma” ang huwad na CARP sa pamamagitan ng CARPER.
Hindi naman kataka-taka dahil ang Hacienda Luisita Inc.
(HLI) ay pag-aari ng pamilyang Cojuangco-Aquino kung kaya
walang naganap na makabuluhang pamamahagi kahit may
desisyon na ang Korte Suprema na ipamahagi ito.
Para isalba ang dumadausdos na popularidad bunga
ng kawalang tugon sa isyu ng mamamayan, sinamantala
ni Aquino III ang matinding pagnanais ng mamamayan na
managot si Arroyo sa mga krimen nito sa bayan. Pinaaresto
at pinanatili niya sa ospital si Arroyo sa matagal na panahon.
Siya ang nagpasimuno at nagdirihe sa impeachment ni
Renato Corona, punong mahistrado ng Korte Suprema,
upang makontrol ang korte at maibaligtad ang desisyon sa
HLI, mapagtakpan ang sarili nilang korapsyon at mapalakas
at mapatagal ang kanilang paghahari.
Malawakan at sistematiko ang korapsyon sa
loob ng Armed Forces of the Philippines (AFP). Hindi
mapagtakpan ng rehimen sa programa nitong pagreporma
at pagmodernisa ng AFP ang kabi-kabilang mga kaso ng
pagnanakaw ng pondo ng matataas na upisyal-militar.
105
Tanda ng pagiging masunuring papet, agad
niyang inanunsyo ang grandyosong programang Public-
Private Partnership (PPP) na malinaw na nakabalangkas
sa imperyalistang globalisasyon at kaakibat nitong mga
patakaran sa liberalisasyon, pribatisasyon at deregulasyon.
Nakasentro sa programang PPP ang pang-ekonomyang
plano ng rehimeng Aquino III. Nangangahulugan ito
ng mas agresibo at malakihang pribatisasyon ng mga
serbisyong publiko bilang pagtalima sa neoliberal na mga
dikta ng mga dayuhang mamumuhunan at nagpapautang.
Kabilang dito ang jeepney phaseout na may layong ipasa
ang sistema ng pampublikong transportasyon sa kamay
ng dayuhan at lokal na malalaking pribadong negosyo.
Ang mga pampublikong ospital ay pinag-iinitan din para
sa ganap na pribatisasyon. Ipinanukala ng Kongreso ang
pribatisasyon ng 26 na pampublikong ospital, at mahigit
kalahati nito ay agad na isinalang sa pribatisasyon. Sa
kabuuan, ang kontrata sa mga proyekto ng PPP ay kinopo
ng pinakamalalaking burges kumprador sa Pilipinas.
Marami ang nadismaya sa Executive Order 79 ng
gubyernong Aquino III kaugnay ng pagmimina. Ang mas
naging sentro ng usapin sa EO ay ang pagpapalaki ng
parte ng gubyerno sa kita sa minahan sa halip na ang
nakapipinsalang epekto ng mina sa kabuhayan at kalikasan.
Hindi winakasan ng EO79 ang malawakan at walang kontrol
na dayuhang pagdambong sa yamang mineral ng bayan.
Tumampok sa matinding pangwawasak ng
malalakas na bagyong Pablo, Sendong, Santi, Rubi at ng
pinakamalakas at pinakamapaminsalang Yolanda sa mga
probinsya sa Visayas, Luzon at Mindanao ang kriminal
na kainutilan, kawalang kahandaan at kapabayaan ng
gubyerno sa pagharap sa kalamidad. Tumambad din sa
naturang pangyayari ang bulnerabilidad ng bayan sa
natural na mga panganib dulot ng deka-dekadang maling
106
mga patakaran na ipinagpatuloy ng rehimen at kawalan ng
plano para sa tunay na pambansang pag-unlad. Naniningil
na rin ang dantaon na abuso sa kalikasan bunga ng walang
pakundangang anarkistang industriyalisasyon ng mga
imperyalista sa kani-kanilang bayan para magkamal ng
supertubo.
Ang pakana ng US ay likhain ang ilusyon ng
malaking paglago ng ekonomya ng Pilipinas gamit ang
“mainit na salapi” o mga pamumuhunang portfolio mula
sa US at iba pang dayuhang hedge funds. Sa rurok nito
noong 2013-14, umabot ito sa 65 porsyento ng daloy ng
salapi. Napunta ang mga ito pangunahin sa mga pamilihan
sa sapi at bono at dumaan sa mga bangko na gumamit
din sa mga ito para pondohan ang mga empresang may
oryentasyong pangkonsumo, laluna sa real estate, at
gawing posible ang mas malaking kita ng gubyerno para
sa mga alokasyon sa pork barrel, mga operasyong militar,
malalaking proyektong sosyohang publiko-pribado at mga
programa sa dole out na tinaguriang Payapa at Masaganang
Pamayanan (PAMANA) at Conditional Cash Transfer (CCT
o Pantawid Pamilyang Pilipino Program o 4Ps).
Ipinagpatuloy ng gubyernong Aquino III ang pagpako
sa napakababang antas ng pasahod sa Pilipinas para
makaakit ng dayuhang pamumuhunan. Itinulak ni Aquino
III ang kontra-manggagawang two-tiered wage system.
Mas naging kalunus-lunos at mapanganib ang kalagayan
sa paggawa. Malawakang nilabag ang pinakabatayang mga
regulasyon sa kalusugan at kaligtasan sa mga pagawaan
sa ngalan ng paglikha ng “klimang mapagkaibigan sa
pamumuhunan”. Pinalala ang mga ito ng mga patakaran
ng estado sa ilalim ng Republic Act 6715 (Herrera Law),
Wage Rationalization Law, mga Regional Wage Board, mga
empresang “walang unyon, walang welga”, end of contract
o endo at iba pang iskemang kontra-manggagawa.
107
Higit na pinatindi ni Aquino III ang labor export
policy sa bayan na naging mas sopistikado, mas agresibo
at mapanganib sa karapatan at kagalingan ng mga
migranteng Pilipino at ng kanilang pamilya. Lubusan na
nitong binitiwan ang responsibilidad sa pagbibigay ng
kagalingan at proteksyon sa mga migrante.
Ipinagpatuloy ng rehimeng Aquino III ang neoliberal
na reporma maging sa sistema ng edukasyon. Sa
pamamagitan ng programang Kindergarten to Grade 12
(K-12), ihuhugis ang malakolonyal na pwersa ng paggawa
ng bayan para ibayong pagsilbihan ang pangangailangan
ng pandaigdigang pamilihan, kabilang ang pag-eksport
ng murang paggawa. Kabilang sa mga pagbabago ang
pagbura sa nalalabing makabayang elemento sa kurikulum
at pagdaragdag ng dalawa pang taon sa hayskul para
magsuplay ng mga manggagawang may kasanayan.
Sumiklab ang galit ng mamamayan nang malantad
ang malakihang pagnanakaw ng perang publiko sa Priority
Development Assistance Fund (PDAF) scam. Nabunyag
din ang Disbursement Acceleration Program (DAP) na
bahagi ng dambuhalang pork barrel na ang pangulo ang
magpapasya kung paano gagastusin. Idineklara mang
labag sa batas ang PDAF at isinalang sa Korte Suprema ang
DAP, nanatili naman sa isinampang badyet para sa taong
2014 ang 1.1 trilyon pisong kontrolado ng pangulo. Ganap
na tumambad ang mukha ng burukratang kapitalismo at
kabulukan ng rehimeng Aquino III.
Nabunyag din ang pagkakasangkot ng mga
myembro ng pamilyang Aquino sa korapsyon. Tumampok
dito ang pagsingaw ng tangkang pangingikil ng kapatid
ng presidente at asawa nito ng halagang 20 hanggang 30
milyong dolyar sa Inekon, isang kumpanyang Czech na
gumagawa ng mga tren at riles. Kapalit ng transaksyong
108
ito ay ang pagtiyak ng mag-asawang Cruz na makokopo
ng kumpanya ang kontrata para sa Metro Rail Transit
(MRT) 3.
Ikinasa ng rehimeng US-Aquino III ang Oplan
Bayanihan, ang pinakabagong plano ng AFP para sa
Internal Security Operation. Mahigpit itong nakapadron
sa US Counterinsurgency Guide. Kagaya ng naunang mga
Oplan ng nagdaang rehimen, pangunahing layunin nitong
wasakin ang armadong paglaban at pakikibakang masa ng
mamamayan. Para takpan ang brutalidad nito, kasabay na
ginamit ng AFP ang malaganap na saywar, gimik sa pulitika
at malaganap na disimpormasyon. Sa pamamaraang “buong-
bansa”, hinangad ng AFP na pakilusin o katuwangin ang iba’t
ibang ahensya ng gubyerno, mga NGO at organisasyong
“civil society” para sa mga layunin ng kontra-rebolusyon at
likhain ang ilusyon na nireresolba ng gubyerno ang mga
usaping sosyo-ekonomiko sa pamamagitan ng paglulunsad
ng mga pakitang-taong programa. Ang dating notoryus na
Special Operations Team (SOT) ay pinalitan ng Community
Peace and Development Team (CPDT), para pabanguhin
ang imahe ng AFP sa mamamayan.
Walang kahihiyan ang rehimeng Aquino III sa pagi-
ging sunud-sunuran sa imperyalismong US. Nilagdaan nito
ang Enhanced Defense Cooperation Agreement (EDCA) noong
Abril 2014 na nagpahintulot sa militar ng US na magtayo ng
restriktadong mga pasilidad militar sa loob ng mga kampo
ng AFP at ibang pinagkasunduang mga lokasyon. Pinayagan
nito ang mas madalas na mga ehersisyong militar ng US,
pagdadaong ng Navy at iba pang mga operasyon. Ibinigay
nito sa militar ng US ang tuwirang superbisyon sa ispesyal
na pwersang pulis sa pagsasagawa ng operasyon na
humantong sa pangyayari sa Mamasapano.
Manhid at walang ginawang mga hakbangin ang
rehimeng Aquino III para pigilan ang sunud-sunod na mga
109
katiwalian na nagdulot ng matinding konsumisyon at labis
na pagkadismaya ng mamamayan. Ang di mapantayang
kainutilan at lansakang kapabayaan ni Aquino III ang
nangungunang salarin sa madugong pagdispers sa mga
nagpipiket na magsasaka sa Kidapawan, North Cotabato.
Naganap ito ilang buwan bago matapos ang kanyang
panunungkulan.
Binigo ang Oplan Bayanihan ng mga rebolusyo-
naryong pwersa ng mamamayan sa Mindanao, Visayas
at Luzon. Nangibabaw ang mga rehiyon, subrehiyon at
larangang gerilya na inaatake ng kaaway at nagbigay ng
inspirasyon sa ibang mga rehiyon, subrehiyon at larangang
gerilya na maglunsad ng mga opensiba. Nawalan din ng
bisa ang mga burukrata at upisyal militar sa pangunguna
ni Aquino dahil sa kanilang litaw na litaw na sukdulang
korapsyon at paghahabol-ng-yaman. Ang pakanang
patagalin ang tigil-putukan sa MILF at ilibre ang mas
maraming tropa para labanan ang Bagong Hukbong Bayan
sa pamamagitan ng huwad na mga pangako sa Borador
na Bangsamoro Basic Law ay nawalan din ng saysay dahil
sa paglago ng rebolusyonaryong lakas ng BHB at disgusto
ng MILF at mamamayang Moro sa panlalansi ng rehimeng
Aquino.
Hindi maitatatwang ang tunay na boss ni Aquino III
ay ang malalaking dayuhang korporasyon na lisensyado
ng rehimeng ito na dambungin ang mga kabundukan,
karagatan at lupaing agrikultural ng ating bayan. Patay-
malisya ang gubyernong Aquino III sa walang-tigil na
pagdagsa at pagpapabalik-balik ng mga tropang militar ng
US habang mulat na nagpapagamit sa gubyerno ng US para
ipatupad ang paghahari nito sa Asya-Pasipiko. Matapat
nitong ipinatupad ang mga programang inilalako ng mga
pandaigdigang institusyong pampinansya at pangka-
lakalan sa balangkas ng liberalisasyon, pribatisasyon,
deregulasyon at denasyunalisasyon. Masugid nitong
110
ipinadron ang Oplan Bayanihan sa estratehiyang kontra-
insurhensya ng US na nagresulta sa malawakang paglabag
sa karapatang tao.
Sa pagtatapos ng kanyang termino, muhing-muhi at
malakas ang panawagan ng mamamayan na mapanagot siya
sa kabi-kabilang krimen niya sa sambayanan. Tinapos niya
ang kanyang panunungkulan na nakasadlak sa matinding
paghihikahos ang mamamayan, bagsak ang ekonomya ng
buong bayan at nanganganib na higit pang hambalusin ng
panibagong delubyo ng krisis ng pandaigdigang sistemang
kapitalista.
4.
Sa ilalim ng papet na republika, paano
ipinagpatuloy ng sambayanang Pilipino
ang pakikibaka para sa pambansang
kalayaan at demokrasya?
Ang pagkakaloob ng huwad na kasarinlan at pagkakatatag
ng papet na republika noong Hulyo 4, 1946 ay hindi
nakapigil sa pakikibaka ng mamamayan para sa tunay na
kalayaan at demokrasya. Mula 1946 hanggang 1955, ang
pinakamakabuluhang rebolusyonaryong pakikibaka ng
mamamayan ay nasa pamumuno ng Partido Komunista.
Muling nabuo at lumawak ang mga organisasyon
ng mga manggagawa at magsasaka. Naglunsad ang mga
ito ng maraming welga at iba pang pakikibaka laban sa
mga dayuhan at lokal na mapagsamantala. Sa maraming
pagkakataon, tuwirang nagtutulungan sa pakikibaka ang
mga manggagawa at magsasaka.
Kasama ang makabayang mga propesyunal,
intelektwal at kilalang personahe, masigasig silang
nangampanya laban sa mga di pantay na kasunduan na
ipinapataw ng imperyalismong US. Nilabanan din ang
111
pangungurakot at panunupil sa mamamayan ng mga
burukrata-kapitalista at ang mga abuso ng mga panginoong
maylupa.
Nang bumalik ang mga imperyalistang US noong
1945, ang mga kontra-rebolusyonaryong rebisyunistang
ahente ng burgesya, sina Lava at Taruc, ay nagmaniobrang
dalhin ang Partido sa maling landas ng parlamentaryong
pakikibaka at pumayag na bawiin ng imperyalismong
US at pyudalismo ang mga lugar na may natamo nang
makabuluhang demokratikong tagumpay ang mga
manggagawa’t magsasaka.
Napakalaking pinsala ang idinulot ng pagbitiw sa
armadong pakikibaka at pagkabulid sa parlamentarismo
at repormismo at iba pang maling patakaran ng mga Lava
at Taruc. Maraming kadre at kasapi ng Partido, Pulang
mandirigma at mamamayan ang pinaslang at dinakip ng
mga sundalo at bayarang maton ng mga naghaharing uri.
Hindi mabisang nasagkaan ng rebolusyonaryong kilusan
ang mga pakana ng kaaway.
Kahit patagong nangampanya laban sa armadong
pakikibaka ang mga Lava at Taruc, nagkaroon ng ispon-
tanyong mga pagtatanggol ang masa laban sa pananalakay
ng kaaway. Noong 1948, nangibabaw na sa Partido ang
opinyong pabor sa armadong pakikibaka. At sa sumunod
na taon, lumaganap ang armadong pakikibaka sa Gitnang
Luzon at sa mga bahagi ng Timog Luzon.
Sa kabila ng kagitingan ng mga kadre at kasapi
ng Partido, mga mandirigma ng hukbong bayan at ng
rebolusyonaryong masa, nabigo ang armadong pakikibakang
ito. Bunga ito ng mga patakaran ng pamunuang Lava sa
madaliang pag-agaw ng kapangyarihan sa loob ng dalawang
taon. Pinaigting nang husto ang armadong pakikibaka nang
112
IPINAGPATULOY NG SAMBAYANAN ANG PAKIKIBAKA PARA SA
PAMBANSANG KALAYAAN AT DEMOKRASYA
MULING LUMAKAS AT LUMAWAK ANG
REBOLUSYONARYONG KILUSANG MASA
DISYEMBRE 26, 1968 - MULING ITINAYO ANG
PARTIDO MATAPOS PUNAHIN AT ITAKWIL
ANG MGA KAMALIAN NG LUMANG PARTIDONG
PINAGSANIB (PKP-PSP)
MARSO 29,1969 - ITINAYO ANG BAGONG
HUKBONG BAYAN
ABRIL 24, 1973 -
INIHAPAG ANG
10-PUNTONG PROGRAMA
NG NDF
NOONG 1992, INILUNSAD NG PARTIDO ANG IKALAWANG
DAKILANG KILUSANG PAGWAWASTO. HIGIT ITO
NGAYONG KONSOLIDADO SA IDEOLOHIYA, PULITIKA
AT ORGANISASYON.
113
lampas sa kakayahan ng Partido, hukbong bayan at kilusang
masa. Patuloy ding sinabotahe ni Luis Taruc ang armadong
pakikibaka sa pamamagitan ng kaisipang palasuko, paghingi
ng amnestiya sa kaaway at pagsuko noong 1954.
Noong 1955, ipinatupad ni Jesus Lava ang patakarang
itigil ang armadong pakikibaka. Nilansag niya ang mga yunit
ng hukbong bayan na naimpluwensyahan niya. Nagtago
siya sa syudad hanggang noong 1964 nang sumuko siya sa
rehimeng Macapagal.
May mga yunit ng hukbong bayan na nagpursigi
sa rebolusyonaryong pakikibaka sa Gitnang Luzon. Pero
dahil sa kawalan ng wastong pamumuno ng Partido, ang
malaking bahagi nito ay nadomina sa kalaunan nina Pedro
Taruc at Sumulong. Kinasangkapan nila ito sa pangingikil,
pananakot at pangungurakot sa masa.
Nasabotahe ang rebolusyonaryong kilusang masa
dahil matagal na nangibabaw sa loob ng lumang Partido
Komunista ang kontra-rebolusyonaryong linyang rebisyunista
nina Lava at Taruc. Hindi lamang nabigong mang-agaw
ng kapangyarihan ang lumang Partido Komunista, kundi
nabigo rin itong iligtas ang sarili para maipagpatuloy ang
rebolusyonaryong armadong pakikibaka.
Noong huling bahagi ng dekada 1950 at maagang
bahagi ng dekada 1960, naging aktibo ang mga pambansang
burges sa pamumuno ni Claro M. Recto. Nagpropaganda
sila laban sa pagkontrol ng imperyalismong US sa Pilipinas.
Noong 1961, nagsimula ang muling paglakas ng
rebolusyonaryong kilusang masa. Inihudyat ito ng demons-
trasyon ng mga kabataan laban sa Committee on Anti-
Filipino Activities (CAFA) ng papet na Kongreso. Nagtangka
ang CAFA na gamitin ang Batas na Anti-Subersyon para
pagbawalan ang mga estudyante, guro at mamamayan
114
sa pagpapahayag ng mga adhikain nilang makabayan at
demokratiko.
Sa sumunod na mga taon, sumulong ang rebolus-
yonaryong kilusang masa sa kalunsuran. Lumaganap
ang propagandang makabayan. Patuloy na lumaki ang
mga demonstrasyong nilahukan ng mga manggagawa,
magsasaka, estudyante at iba pang nagmamahal sa
kalayaan ng bayan. Noong 1964, itinayo ang Kabataang
Makabayan. Gumanap ito ng mahalagang papel sa
pagsusulong ng pakikibaka para sa pambansang kala-
yaan at demokrasya.
Sa hanay ng mga nagtataguyod sa Marxismo-
Leninismo, nagsimula ang pag-aaral sa kasaysayan ng
Partido Komunista at ang pagpuna sa mga kamalian ng mga
Lava at Taruc.
Sa ilalim ng rehimeng Marcos, ibayong lumakas
at lumawak ang rebolusyonaryong kilusan. Libu-libong
manggagawa, magsasaka at estudyante ang lumahok sa
sunud-sunod na demonstrasyon laban sa:
a.
 pagsali ng Pilipinas sa pananalakay ng US sa Indotsina;
b.
 pagkontrol ng mga monopolyong US sa ekonomya
ng bansa;
k.
 pananatili ng mga base militar ng US at mga
kalupitang nagaganap sa mga ito;
d.
 pagpapahigpit ng kontrol ng imperyalismong
US sa sistema ng edukasyon sa Pilipinas.
Noong Disyembre 26, 1968, muling itinatag ng
dati at bagong mga proletaryong rebolusyonaryo ang
115
Partido Komunista ng Pilipinas sa patnubay ng Marxismo-
Leninismo-Maoismo. Puspusang pinuna at itinakwil nila ang
linya ng mga Lava at Taruc. Nilinaw ang linyang papatnubay
sa pagsusulong ng demokratikong rebolusyong bayan
tungo sa tagumpay.
Sa sumunod na mga taon, lumakas at lumaganap
ang rebolusyonaryong kilusang masa sa buong kapuluan.
Naitayo ang iba’t ibang organisasyong masa ng mga
manggagawa, kabataan, guro at mga panggitnang pwersa.
Noong Marso 29, 1969 itinatag ng Partido ang Bagong
Hukbong Bayan at muling pinasigla ang rebolusyonaryong
armadong pakikibaka.
Sa pamumuno ng Partido, binigo ang tangka ng
rehimeng Marcos at ng imperyalismong US na sugpuin
ang rebolusyonaryong kilusan. Sa kanayunan, patuloy
na lumawak ang armadong pakikibaka at lumakas ang
hukbong bayan kahit nagtayo ang rehimeng Marcos ng
iba’t ibang task force at yunit sa “kontra-insureksyon”.
Sa kalunsuran, patuloy na lumaganap at lumakas ang
rebolusyonaryong kilusang masa sa kabila ng marahas na
pananalakay ng rehimeng Marcos at pagsuspinde sa writ
of habeas corpus.
Subalit lumitaw sa loob ng Partido ang mga
sakit ng adbenturismong militar at insureksyunismong
lunsod. Nagsimulang malantad ang mga pinsalang dulot
nito noong ikalawang hati ng dekada otsenta, kasabay
ng unti-unting pagkakalantad ng pinakamasusugid na
tagapagtaguyod ng mga nasabing linya na sina Felimon
Lagman, Ricardo Reyes, Arturo Tabara at Romulo Kintanar.
Noong Disyembre 1988, sinimulan ng mga tapat na prole-
taryong rebolusyonaryong kadre ang pagwawasto ng mga
pagkakamaling ito sa loob ng Partido. Noong 1992 naging
puspusan, lahatang-panig at sumaklaw ito sa buong
116
Partido at rebolusyonaryong kilusan. Ito ang Ikalawang
Dakilang Kilusang Pagwawasto.
Matagumpay na naitakwil ng Partido ang mga
kontra-rebolusyonaryong taksil, naiwaksi ang masasahol
na anyo ng mga paglihis at pagkakamali. Ang Partido
ay higit ngayong konsolidado sa ideolohiya, pulitika at
organisasyon. Nagpupursige ito sa tamang landas ng
demokratikong rebolusyong bayan sa pamamagitan ng
matagalang digmang bayan.
III.
ANG IMPERYALISMONG US, PYUDALISMO
AT BURUKRATANG KAPITALISMO
ANG MGA UGAT NG KAHIRAPAN
NG SAMBAYANANG PILIPINO
118
Ang Pilipinas ay kontrolado ng imperyalismong US,
kasabwat ang lokal na mga naghaharing uri — ang malaking
burgesyang kumprador at uring panginoong maylupa.
Kinakatawan ng mga ito ang paghahari ng tatlong salot
na pahirap sa sambayanang Pilipino: ang imperyalismong
US, pyudalismo at burukratang kapitalismo.
A.
ANG IMPERYALISMONG US ANG
PANGUNAHING DAHILAN NG KAHIRAPAN
NG SAMBAYANANG PILIPINO
Ang imperyalismong US ang pangunahing nakikinabang
at pinakamapagpasyang pwersang nagtataguyod sa
kasalukuyang naghaharing sistema sa Pilipinas.
1.
 Ano ang imperyalismo?
Ang imperyalismo ay ang monopolyong yugto ng
kapitalismo. Lumitaw ito nang makontrol ng mga
monopolyong kapitalista ang ekonomya, pulitika at kultura
ng mga pinakaabanteng kapitalistang bayan.
Bago lumitaw ang imperyalismo, ang mga kapitalista
sa mauunlad na bayan ay libreng nagkukumpitensyahan
sa pamumuhunan, produksyon, pagbebenta at paggamit
sa pautang. Sa panahon ng imperyalismo, nakonsentra
sa kamay ng iilang malaking kapitalista ang puhunan sa
industriya at bangko na kanilang pinagsanib. Sa gayon,
nakokontrol nila ang buu-buong mga industriya at
nakapagdidikta sila ng laki ng produksyon, presyuhan at
pagpapautang.
Hawak ng mga monopolyong kapitalista ang
mga pamilihan, pinagmumulan ng hilaw na materyales,
modernong teknolohiya at bihasang paggawa (skilled
labor). Pati ang kapalaran ng mas maliliit na kapitalista ay
mapagpasyang naiimpluwensyahan nila.
119
Mga halimbawa ng mga monopolyong kapita-
lista sa US sina Rockefeller at Getty na makapangyarihan
sa industriya ng langis, ang grupong Morgan na maka-
pangyarihan sa pagbabangko at ang grupong Ford
at Du Pont sa pagmamanupaktura ng mga sasakyan.
Ang US ang pinakamalaking imperyalistang kapang-
yarihan sa buong daigdig sa kasalukuyan. Mga imperyalistang
bayan din ang Japan, Germany, France at Great Britain.
Imperyalistang bayan na rin ang Rusya at Tsina.
ANG IMPERYALISMO ANG MONOPOLYONG YUGTO NG
KAPITALISMO, ANG HULING YUGTO NG KAPITALISMO
LUMITAW ANG IMPERYALISMO NANG MAKONTROL NG MGA
MONOPOLYONG KAPITALISTA ANG EKONOMYA, PULITIKA AT
KULTURA NG MGA PINAKAABANTENG KAPITALISTANG BAYAN.
120
2.
Bakit katangian ng imperyalismo ang pananakop
at pagkontrol sa mga atrasadong bayan?
Kailangang-kailangan ng mga imperyalistang bayan ang
mga kolonya at malakolonya. Ang mga bayang ito ang
pinagkukunan ng murang hilaw na materyales, pinag-
tatambakan ng mga produktong yari sa imperyalistang
bayan at pinagdadalhan ng sobrang kapital. Mula sa pamu-
muhunan, kalakalan at pagpapautang sa mga atrasadong
bayan, nagkakamal ang mga imperyalista ng supertubo.
Kung wala ang mga kolonya at malakolonya, hindi
mapapanatili ng mga imperyalistang bayan ang mabilis
na pagpapalawak sa produksyon at kalakalan at ang
pagkakamal ng supertubo sa pamumuhunan. Kung hindi
mapapanatili ang mga ito, matatalo sila sa pakikipag-
kumpitensya sa ibang imperyalistang bayan at babagsak
ang negosyo nila.
KATANGIAN NG
IMPERYALISMO
ANG PANANAKOP
AT PAGKONTROL
SA MGA
ATRASADONG BAYAN
121
Kaya sa panahon ng imperyalismo, pinaghahati-
hatian ng mga imperyalistang bayan ang daigdig. Nakabatay
sa lakas ng kanilang ekonomya at militar ang lawak ng
teritoryong sakop ng bawat imperyalistang kapangyarihan.
Pinakamalawak ang nasasakupan ng imperyalis-
mong US sa buong mundo. Kontrolado nito ang Amerika
Latina at maraming bayan sa Aprika at Asya tulad ng
Thailand, Indonesia, South Korea at Pilipinas. Saklaw ng
dominasyon ng imperyalismong US maging ang ilang mas
mahihinang imperyalistang bayan. Ang Germany, Japan,
Great Britain at France naman ay may sariling mga teritoryo
sa Aprika at Asya.
Bago ganap na gumuho ang Unyong Sobyet noong
1991, kumilos ito bilang isang imperyalistang kapang-
yarihan. Nanakop at nagsamantala ito sa Silanganing
Europa, Afghanistan, Ethiopia at iba pa.
3.
Bakit nangangahulugan ng gera
ang imperyalismo?
Kakambal ng imperyalismo ang gera at pagpapalakas sa
militar. Kakabit ito ng pagtatanggol at pagsusulong ng
mga imperyalista sa kanilang mga interes sa ekonomya sa
sariling bayan, sa kanilang mga kolonya at malakolonya
at sa buong daigdig. Dalawang digmaang pandaigdig na
ang naganap dahil sa pag-aagawan ng mga imperyalistang
kapangyarihan sa teritoryo.
Nakikipaggera ang isang imperyalistang bayan
at laging naghahanda sa pakikipaggera sa ibang
imperyalistang bayan para ipagtanggol ang paghahari nito
sa sakop na mga teritoryo at mang-agaw ng bagong mga
teritoryo.
Ginagamit ng mga imperyalista ang lakas sa militar
122
para supilin ang mga mamamayan sa mga kolonya at
malakolonya at sugpuin ang mga rebolusyonaryong kilusan
at pakikibaka sa mga ito. Para magparami ng kolonya at
malakolonya, pangunahing ginagamit ng mga imperyalista
ang digmang mapanalakay.
Para ipagtanggol at patatagin ang paghahari sa sariling
bayan, sinusupil ng imperyalista ang rebolusyonaryong
kilusan at pakikibaka ng lokal na mamamayan, laluna ng
uring manggagawa.
Isang malaking negosyo ng mga imperyalista ang
manupaktura at pagbebenta ng mga armas at kagamitan
sa digma. Halimbawa, noong 2016, kumita ang US ng $31
bilyon sa pagbebenta ng tangke, misayl, kanyon, barko,
eroplano, jet, helikopter at iba pa. Kalahati ng sandatang
pandigma na iniluluwas sa iba’t ibang bansa sa daigdig
ay nagmumula sa US. Mayroon din itong 6,800 nuclear
warheads sa taong 2017.
4.
123
Kaaway ba ng sambayanang Pilipino ang
mamamayan ng mga imperyalistang bayan?
Hindi. Ang mamamayan sa mga imperyalistang bayan
ay pinagsasamantalahan at inaapi ng mga monopolyong
kapitalista at mga tauhan nila sa gubyerno at militar. Mga
manggagawa ang mayorya sa kanila.
Magkatulad sa saligan ang kalagayan nila at
ng sambayanang Pilipino sa ilalim ng paghahari ng
imperyalismo. Dahil iisa ang kaaway, dapat silang
magkapit-bisig para ibagsak ang imperyalismo sa buong
daigdig.
5.
Paano kinokontrol ng imperyalismong US
ang Pilipinas?
Mahigit sandaang taon nang nasa ilalim ng kapangyarihan
ng imperyalismong US ang Pilipinas. Mula 1900 hanggang
1946 ang tuwiran o kolonyal na paghahari at 1946 hanggang
kasalukuyan ang di tuwiran o malakolonyal na paghahari
ng imperyalismong US sa bayan. Makikita ito sa:
KAKAMBAL NG
IMPERYALISMO
ANG GERA AT
PAGPAPALAKAS
SA MILITAR.
124
a.
Larangan ng ekonomya
i.
 Paghawak ng mga monopolyong kapitalista ng
US sa estratehikong mga industriya sa Pilipinas tulad
ng industriya ng petrolyo, bangko at pananalapi, komu-
nikasyon, transportasyon at mina. Sa gayon, epektibo
nilang nakokontrol ang takbo ng ekonomya.
Halimbawa ang industriya ng petrolyo. Hawak nila
ang malaking bahagi ng paghahakot ng langis mula sa
ibang bayan, pagrerepina rito, pagbebenta ng gasolina at
iba pang produktong petrolyo, gayundin ang explorasyon
at pagmimina ng langis sa loob ng bayan. Galing sa langis
ang mahigit 90 porsyento ng pangangailangan sa enerhiya
ng Pilipinas. Sa gayon, may kontrol sila sa pagtakbo ng
mga industriya sa Pilipinas. Kaya ang malaking pagtubo ng
mga dayuhang monopolyo sa langis ay mahalagang salik
sa mabilis na pagtaas ng presyo ng mga bilihin.
Kontrolado rin ng mga monopolyong kapitalistang
US at lokal na sangay ng mga kumpanya nila ang mga
negosyo sa gulong at goma, gamot, abono, pagmimina,
mabigat na makinarya, transportasyon, komunikasyon,
sasakyan, bangko at iba pa.
125
Kontrolado ng mga imperyalistang Amerikano
ang mahahalagang pangangailangan ng Pilipino mula sa
sinapupunan hanggang sa libingan.
ii.
 Patuloy na pagkatali ng ekonomya ng Pilipinas sa
eksport at import.
Sa matagal na panahon, hinubog ng imperyalismong
US ang ekonomya ng bayan para manatiling nakaasa sa
eksport ng hilaw na materyales at import ng yaring mga
produkto. Sa saligan, nagpapatuloy ang istrukturang ito
ng ekonomya.
Ang kalakalang panlabas ng bayan ay nakasentro
sa US sa matagal nang panahon. Nitong mga nakaraang
taon, naging importanteng kakalakalan ng bayan ang
Japan. Dahil sa ganitong sitwasyon, mapagpasyang
naiimpluwensyahan ng nabanggit na mga bayan ang takbo
ng ekonomya ng Pilipinas. Namamanipula ng mga ito ang
presyo’t kantidad ng hilaw na materyales na binibili nila at
ang presyo’t kantidad ng yaring mga produktong ibinibenta
nila sa Pilipinas.
HAWAK NG MGA MONOPOLYONG KAPITALISTANG US ANG MGA
ESTRATEHIKONG INDUSTRIYA SA PILIPINAS. KONTROLADO RIN
NILA ANG MGA NEGOSYO SA GULONG AT GOMA, GAMOT, ABONO,
PAGMIMINA, MABIGAT NA MAKINARYA, TRANSPORTASYON,
KOMUNIKASYON, SASAKYAN, BANGKO AT IBA PA.
126
iii.
Pagkatali ng piso sa dolyar.
Ito’y resulta ng pagsandig ng ekonomya ng
bansa sa pakikipagkalakalan sa US. Kasangkapan ito
ng imperyalismong US para patuloy na makontrol ang
ekonomya ng Pilipinas. Ang katatagan ng piso ay matagal
nang nakaasa sa laki ng dolyar na naiipon at kinikita ng
bansa. Dahil dito, kailangang patuloy na paramihin ang
eksport ng Pilipinas para kumita ng sapat na dolyar.
Apektado ng mga patakaran ng gubyernong US kaugnay
ng dolyar ang halaga at katatagan ng piso. Sa pagtiyak
na nakasentro sa pagpaparami ng kitang dolyar ang mga
pagbabalak ng Pilipinas sa ekonomya, naseseguro ng mga
imperyalistang US na may dolyar na ipambabayad sa mga
import ng bayan, madaling naipagpapalit sa dolyar ang
supertubo nila sa pagnenegosyo rito at may pansweldo sa
mga Amerikanong tauhan at upisyal nila sa Pilipinas.
iv.
 Pagkabaon ng Pilipinas sa utang sa mga dayuhan.
Dahil laging kapos ang dolyar na kinikita ng Pilipinas
sa eksport, kailangang taun-taon itong mangutang nang
malaki sa mga dayuhan. Kung hindi, walang ipambabayad sa
mga import na mahalaga sa pagtakbo ng buong ekonomya,
sa pagpapalakas ng reaksyunaryong armadong pwersa at sa
pagpapatupad ng iba’t ibang proyekto ng gubyerno. Wala
ring sapat na dolyar na maipambabayad sa mga obligasyon
ng Pilipinas sa ibang bayan. Lahat ng utang ng Pilipinas sa
mga dayuhan ay may kalakip na mabibigat na kundisyon.
Kaya palalim nang palalim ang pagkabaon ng ekonomya sa
utang.
b.
 Sa larangan ng pulitika
i.
 Kontrolado ng imperyalismong US ang papet na
gubyerno at ang reaksyunaryong armadong pwersa ng
Pilipinas.
127
Ang imperyalismong US ang ultimong nagpapasya sa
pagpili ng mga pangunahing humahawak ng kapangyarihan
sa reaksyunaryong gubyerno. Para magawa ito, ginagamit
ng imperyalismong US ang kapangyarihan sa ekonomya
ng bayan, kontrol sa masmidya sa loob at labas ng bayan,
at kapangyariha’t kontrol sa reaksyunaryong armadong
pwersa ng Pilipinas.
Umaasa nang malaki ang papet na armadong
pwersa sa tulong na armas, kagamitang pandigma at
pagsasanay mula sa imperyalismong US. Mayroon ding
mga Amerikanong “tagapayong militar” sa mahahalagang
departamento ng reaksyunaryong hukbo. Ang mga
“tagapayong” ito ay direktang nakikialam sa estratehikong
pagpaplano at paniniktik ng reaksyunaryong hukbo.
ii.
 Nagpapatuloy ang pagpupusisyon ng mga tropang
Amerikano at kagamitang pandigma ng US sa Pilipinas
sa ilalim ng Acquisition and Cross-Servicing Agreement
(ACSA), US-RP Mutual Defense Treaty (MDT) at US-RP Military
Assistance Agreement (MAA), Visiting Forces Agreement
(VFA), Mutual Logistics Support Agreement (MLSA) at
Enhanced Defense Cooperation Agreement (EDCA).
Dati, may mahigit 20 base militar ang imperyalismong
US sa Pilipinas. Pinakamalaki ang Clark Air Base sa Angeles,
Pampanga at Subic Naval Base sa Olongapo, Zambales.
Ginamit ang mga ito sa pananalakay sa mga mamamayan ng
Asya at sa pagtatanggol sa mga interes ng imperyalismong
US sa Pilipinas at sa mga kalapit-bayan.
Sa mga base militar, asal-hari at di sakop ng mga
batas ng Pilipinas ang mga tropa ng US. Sa kabilang banda,
tinatratong alipin ang mga Pilipinong nagtatrabaho rito.
Ang ibang Pilipino naman ay pinagbawalang lumapit at
pumasok sa lupaing sakop ng mga base gayong sila dapat
ang nakikinabang dito.
128
Noong 1991, hindi naaprubahan ang bagong tratadong
magpapalawig sa pananatili ng mga base militar. Kaya
nalansag ang lahat ng base at instalasyong militar ng US sa
Pilipinas.
Gayunman, nananatili ang bisa ng MDT at MAA. Sa
ilalim ng una, maaari pang gamitin ng US ang Subic at Clark
sa ngalan ng kooperatibong mga operasyon. Sa ikalawa,
nananatili ang JUSMAG na siyang pangunahing tagasanay
militar ng reaksyunaryong armadong pwersa at ang mga
kasunduan sa pagbili o tulong na mga armas at kagamitang
pandigma.
Sa ilalim ng ACSA, makapanghihimasok ang mga
dayuhang pwersang militar kahit sa anumang parte ng
Pilipinas. Ipinatupad ang ACSA ng rehimeng US-Ramos sa bisa
ng isang ehekutibong kasunduan upang lusutan ang isang
pormal na kasunduang kailangang aprubahan sa senado.
Pinagtibay ng ACSA, sa pamamagitan ng VFA, ang walang
limitasyong pagpasok ng tropang US, barkong pandigma
at iba pang kagamitang pandigma at karapatan sa mga
instalasyong militar. Sa pamamagitan ng VFA bukas ang
Pilipinas sa pagpasok ng mga ipinagbabawal na sandatang
nukleyar, kemikal at bayolohikal. Isang pagtatakwil ito sa
kasunduan sa base noong 1991.
Mas pinahigpit ang pampulitikang kontrol ng
imperyalismong US sa Pilipinas sa pamamagitan ng
MLSA noong 2002 sa ilalim ng rehimeng Macapagal-Arroyo.
Saklaw ng MLSA ang batayang katangian ng isang operasyunal
na base — bukas sa paggamit ng lahat ng daungan at mga
pasilidad militar sa buong bansa, lahat ng uri ng hayag at lihim
na mga aktibidad gaya ng mga pagsasanay at ehersisyong
militar, mga operasyon at iba pang pagtatalaga sa ilalim ng
MDT, VFA, MAA. Sa batayan, binubuksan ng MLSA ang pinto
sa dagdag pang interbensyon ng US at higit na inilalapit ang
Pilipinas sa mga gerang agresyon ng imperyalismong US.
129
Patuloy ding hinihikayat ng US ang papalaking papel
ng imperyalismong Japan sa pag-ayuda sa US sa pagpapanatili
ng dominasyon nito sa Pilipinas. Pero patuloy na tumitindi
ang kumpetisyon ng US at Japan. Mula nang pagpasok ng
ika-21 siglo, lumitaw ang Tsina at Rusya na mahigpit na
nakikipagkumpitensya sa US.
k.
 Sa larangan ng kultura
Laganap ang imperyalistang kultura sa Pilipinas. Ipina-
palaganap sa bayan ang mga ideyang palasamba at palaasa
sa imperyalismong US. Binibigyang katwiran ng mga ito ang
patuloy na pagkontrol at pagsasamantala ng imperyalista sa
sambayanang Pilipino. Itinataguyod ang mga pananalakay
at panghihimasok ng imperyalismong US sa ibang bayan.
Samantala, pilit na pinapatay ang diwang makabayan at anti-
imperyalista ng mga Pilipino.
Para ipalaganap ang imperyalistang kultura, itina-
taguyod ang paggamit ng Ingles sa mga eskwelahan, negosyo
at sa gubyerno. Lubusang ginagamit ang mga paaralan
sa pamamagitan ng pagkontrol sa mga kurikulum at mga
libro. Mahalagang kasangkapan din ang mga sine, dyaryo,
telebisyon, panitikan at sining.
d.
 Sa larangan ng ugnayang panlabas
Dinidiktahan ng imperyalismong US ang patakarang
panlabas ng papet na gubyerno. Saligang katangian
ng patakarang ito ang pagiging sunud-sunuran sa mga
patakaran at programa ng imperyalismong US sa ugnayang
pandaigdig. Sa mga kapulungang internasyunal, ang mga
kinatawan ng papet na gubyerno ay parang mga lorong
umuulit at nagtataguyod sa paninindigan at pananaw ng
gubyernong US.
i.
 Mula 1946, sinuportahan ng papet na gubyerno ang
130
mga pakana ng imperyalismong US sa buong mundo. Mga
halimbawa ang pagtatayo sa estadong Israel, kampanyang
anti-Tsina, mga digmang mapanalakay sa Korea, Indotsina,
at Iraq, kampanya para gawing lehitimo ang “Malaysia” at
muling pagbuhay sa militarismong Hapones.
ii.
 Nagpadala ang papet na gubyerno ng mga sundalong
Pilipino sa Korea noong dekada 1950, sa Byetnam noong
dekada 1960 at 1970, sa Middle East at sa Kampuchea noong
dekada 1990. Nais panatilihing ligtas ang mundo para sa
malalaking negosyo ng imperyalismong US.
iii.
 Bumubuntot ang papet na gubyerno sa pusisyon ng
imperyalismong US sa kampanya sa ratipikasyon ng GATT/
WTO, pagbubuo ng Asia-Pacific Economic Cooperation
(APEC) at iba pang usaping pandaigdig.
iv.
 Pagsuporta ni Macapagal-Arroyo sa “gera laban sa
terorismo” ng kanyang among si George W. Bush, kasama
na ang pananalakay sa Afghanistan (2001) at Iraq (2003),
panunupil at panggigipit sa mga tinaguriang “suwail na
estado”, pagdedeklarang foreign terrorist organizations
maging ang mga rebolusyonaryong grupo o partido, na
nakikibaka para sa tunay na demokrasya at pambansang
paglaya tulad ng NDFP.
6.
Paano pinagsasamantalahan ng imperyalismong
US ang sambayanang Pilipino?
Walang habas na pinagsasamantalahan ng imperyalismong
US ang sambayanang Pilipino. Nanghuhuthot ito ng limpak-
limpak na tubo mula sa pawis at dugo ng mamamayan.
Tatlong pangunahing paraan ang ginagamit ng imper-
yalismong US sa pagpiga at pagsasamantala sa sambayanang
Pilipino: kolonyal na kalakalan, tuwirang pamumuhunan at
pagpapautang.
a.
 Kolonyal na kalakalan
131
Binibili ng imperyalismong US ang mga eksport ng Pilipinas
sa napakamurang halaga at nagbebenta naman dito ng
mga produkto sa napakataas na presyo. Sa kalakalang ito,
laging lugi ang Pilipinas habang limpak-limpak namang
tubo ang napupunta sa mga imperyalista. Nagagamit din ng
mga imperyalista ang kolonyal na kalakalan para sikretong
makapaglabas ng dagdag pang tubo mula sa kanilang mga
kumpanya sa Pilipinas.
Dahil sa kontrol nila sa mga produkto at pamilihan,
naididikta ng mga monopolyong kapitalista ang presyo ng
mga kalakal.
Itinataas o ibinababa nila ito para makuha ang pina-
kamalaking pakinabang. Resulta ng ganitong kontrol,
halimbawa, ang pabigla-biglang pagtaas at pagbulusok ng
presyo ng mga produktong niyog na isa sa pangunahing
pinagmumulan ng kitang dolyar ng Pilipinas.
BINIBILI NG
IMPERYALISMONG US ANG
MGA EKSPORT NG PILIPINAS
SA NAPAKAMURANG
HALAGA AT NAGBEBENTA
NAMAN DITO NG
MGA PRODUKTO SA
NAPAKATAAS NA PRESYO.
132
Isang mekanismo ng mga imperyalista ang transfer
pricing para magkamal ng dagdag na supertubo. Itinataas
sa tunay nitong halaga ang inililistang halaga ng mga
makinarya, hilaw na materyales, transportasyon at mga
kasangkapan na isinusuplay sa mga lokal na subsidyaryo
ng mga imperyalistang kumpanya.
Idinideklara pang lugi ang subsidyaryo at ang
mother company naman ay nakakaiwas sa mga buwis,
pagpapataas sa sahod ng mga manggagawa at iba pang
obligasyon ng kumpanya.
Dahil laging lugi sa pakikipagkalakalan sa mga
dayuhan, paulit-ulit ang depisit sa kalakalang panlabas ng
Pilipinas. Palaging mas malaki ang gastos sa import kaysa
kinikita sa eksport. Ang taunang depisit sa kalakalang
panlabas ng Pilipinas ay patuloy na tumataas; umabot ito sa
$30 bilyon noong 2017. Para mapunuan ito, nangutang ang
Pilipinas sa mga dayuhan at sa lokal na pribadong sektor.
Patuloy at mabilis na tumataas ang presyo ng mga
bilihin sa bayan dahil sa pagmahal ng mga import at
pagpaparami sa eksport. Resulta ng huli ang kulang na
suplay para sa lokal na pangangailangan.
b.
 Tuwirang pamumuhunan
Ang mga monopolyong kapitalistang US ay nagtatayo sa
Pilipinas ng mga sangay ng kanilang mga korporasyon o
kaya’y nakikisosyo sila sa malaking burgesyang kumprador.
Sa ganitong paraan, napapaliit nila ang kanilang gastos
sa produksyon, napapalaki ang kanilang tubo at lalo pang
napapahigpit ang kontrol sa ekonomya. Sinasamantala nila ang
murang lakas-paggawa sa bayan. May iba’t ibang kaluwagan
pa sila sa buwis at pagnenegosyo na ibinibigay ng papet na
gubyerno. Nakakatipid sila sa gastos sa paghakot ng mga
133
produktong ibinebenta nila sa Pilipinas at kalapit na mga bayan.
Sa pagmamanupaktura, halimbawa, sa taong 2018,
ang karaniwang sahod ng isang manggagawang Amerikano
ay mahigit na 25 ulit na mas malaki sa sahod ng isang mang-
gagawang Pilipino.
Taun-taon, dambuhalang tubo ang iniuuwi ng
mga kumpanyang US. Sinabi mismo ng embahada ng
US sa Pilipinas na sa bawat dolyar na ipinapasok ng mga
negosyanteng Amerikano, apat na dolyar ang inilalabas nila.
Tiyak na mas malaki pa ang totoo.
Dagdag pa, ginagamit nang husto ng mga mono-
polyong kapitalista ng US ang pangungutang sa mga bangko
rito para mabilis na makapagpalawak ng negosyo. Sa bawat
dolyar na ipinapasok sa Pilipinas ng mga negosyanteng
Amerikano, umuutang sila ng $8.33 sa lokal na mga bangko
at institusyong pinansyal.
ANG MGA MONOPOLYONG
KAPITALISTANG US AY NAGTATAYO
SA PILIPINAS NG MGA SANGAY
NG KANILANG MGA KORPORASYON
O KAYA'Y NAKIKISOSYO SILA
SA MALAKING BURGESYANG
KUMPRADOR. SA GANITO,
NAPAPALIIT NILA ANG KANILANG
GASTOS SA PRODUKSYON,
NAPAPALAKI ANG KANILANG TUBO
AT LALO PANG NAPAPAHIGPIT
ANG KONTROL SA EKONOMYA.
134
Ayon sa tala ng Banko Sentral ng Pilipinas, 2.56
bilyong dolyar ang dayuhang puhunang pumasok sa bayan
mula 1970-87. Ang lumabas na kapital naman sa panahon
ding iyon ay 3.75 bilyong dolyar. Kaya may netong lumabas
na kapital na mga 1.19 bilyong dolyar.
Lumaki ng $79 bilyon ang dayuhang puhunang pu-
masok sa bansa nitong 2017 mula 1980 na $1.3 bilyon.
Lumobo ang depisit sa kalakalan mula $1.6 bilyon tungong
$30 bilyon.
k.
 Pagpapautang
Sadyang ibinabaon ng imperyalismong US ang Pilipinas sa
utang. Mula sa pagpapautang sa Pilipinas, tumutubo ang
mga imperyalista ng malaking interes at nakakapagdikta
ng mga kundisyong nagpapaluwag pa sa pandarambong
at lalong nagpapahigpit ng kontrol nila sa bayan. Kabilang
dito ang mga pautang para sa mga proyektong tuwirang
pakikinabangan ng mga empresang imperyalista.
Sa taong 2016, umabot sa $77.3 bilyon ang utang
ng Pilipinas sa mga dayuhan. Nang bumagsak ang halaga
ng piso mula P45 katumbas ng isang dolyar tungong P55
katumbas ng isang dolyar ay nadagdagan ng mahigit sa P1
bilyon ang utang ng Pilipinas nang walang tinatanggap na
perang inutang. Sa populasyong 106 milyon sa taong 2018,
ang bawat Pilipino ay may utang na mahigit P64,000.
Bawat malaking pangungutang ng Pilipinas sa mga
dayuhan ay may kakabit na mabibigat at makaisang-panig
na kundisyon. Mga halimbawa ng mga kundisyong ito ang:
pagpapababa sa halaga ng piso, liberalisasyon ng import,
pagbibigay ng iba’t ibang kaluwagan sa mga dayuhang
namumuhunan, mabilis na pagpapataas sa mga buwis, presyo
ng kuryente at tubig, at pagpapanatiling mababa ng sahod.
135
Nitong huli, idinagdag na kundisyon ang deregu-
lasyon ng ekonomya. Itinatakda nito ang di pakikialam at
pamumuhunan ng gubyerno sa ekonomya. Kabilang dito
ang pag-aalis ng subsidyo o suporta sa agrikultura at pagsa-
sapribado ng mga korporasyon ng gubyerno. Bukod pa,
ginagawang pleksible ang mga patakaran sa paggawa,
ipinagbabawal ang mga unyon, pinalalaki ang bilang ng
mga manggagawang kontraktwal at pinapawalambisa ang
minimum na sahod.
Ang buong bigat ng pagsasamantala ng imper-
yalismong US at iba pang mga dayuhang monopolyong
kapitalista ay binabalikat ng mamamayang Pilipino. Sila
ang pinahihirapan ng napakababang sahod, mabilis na
pagtaas ng presyo ng mga bilihin, mabigat na pasaning
buwis at pagkaatrasado ng buong ekonomya.
PRINSIPAL AT INTERES
BANGKONG US
PAUTANG
PAPET NA
GUBYERNO
SADYANG IBINABAON NG IMPERYALISMONG US ANG PILIPINAS SA UTANG. MULA SA
PAGPAPAUTANG SA PILIPINAS, TUMUTUBO ANG MGA IMPERYALISTA NG MALAKING
INTERES AT NAKAKAPAGDIKTA NG MGA KUNDISYONG NAGPAPALUWAG PA SA
PANDARAMBONG AT LALONG NAGPAPAHIGPIT NG KONTROL NILA SA BAYAN.
136
B.
1.
ANG PYUDALISMO BILANG UGAT NG
KAHIRAPAN NG SAMBAYANANG PILIPINO.
Ano ang pyudalismo?
Pyudalismo ang sistema ng produksyon na ang pangunahing
pwersa sa produksyon ay mga magsasaka at ang lupang
binubungkal nila. Saligang katangian ng pyudal na relasyon
sa produksyon ang matinding pang-aapi at pagsasamantala
ng uring panginoong maylupa sa masang magsasaka. Sa
sistemang pyudal, ipinabubungkal sa masang magsasaka ang
malalawak na lupaing pag-aari ng mga panginoong maylupa.
Pinagbabayad ang una ng napakataas na upa sa lupa.
2.
Ano ang mga palatandaan ng pag-iral
ng pyudalismo sa Pilipinas?
Mahigit 400 taon nang umiiral ang pyudalismo sa Pilipinas.
Mga palatandaan ng patuloy pang pag-iral nito ang
sumusunod:
MONOPOLYO AT
KONTROL NG IILANG
PANGINOONG MAYLUPA
SA MALALAWAK NA
LUPAIN AT KAKULANGAN
O KAWALAN NG LUPA NG
MASANG MAGSASAKA
a.
137
Pag-aari at kontrol o monopolyo ng iilang
panginoong maylupa sa malalawak na lupain
at kakulangan o kawalan ng lupa ng masang
magsasaka
Noong 1968, may nakatalang humigit-kumulang sa 10,800
malalaking panginoong maylupa. Nagmamay-ari sila ng
mula 50 hanggang mahigit isang libong ektaryang lupain.
Humigit-kumulang tatlong milyong ektarya ang kabuuang
sukat ng kontrolado nilang lupain. Mababa ito nang kaunti
lamang sa kalahati (50 porsyento) ng kabuuang sukat noon
ng lupang sakahan ng Pilipinas.
Ganito ang pagkakahanay nila batay sa lawak ng
pag-aaring lupa:
LAWAK NG LUPAIN
 BILANG NG
( EKTARYA )
 PANGINOONG MAYLUPA
50
 -
 199
 8,914
200
 -
 499
 1,228
500
 -
 1,000
 417
Mahigit
 1,000
 204
Bukod dito, mas marami pang mga panginoong
maylupa ang nag-aari ng 49 ektarya pababa. Sa mga lupaing
tinatamnan ng palay at mais, halimbawa, halos lahat ng
mga panginoong maylupa ay nag-aari ng mas mababa
sa 50 ektarya ng lupain. Samantala, mahigit sa 1,500,000
ektarya ang mga taniman ng palay at mais na pag-aari ng
mga panginoong maylupa.
Ganito rin sa industriya ng niyog. Sa isang pag-aaral
sa industriya, 20 porsyento lamang ng mga niyugan sa
bansa ang pinaghahati-hatian ng 3.4 milyong magsasaka at
manggagawang bukid, samantalang ang 80 porsyento ay pag-
aari ng mga malalaking panginoong maylupa. (Ang Bayan,
Oct. 2001)
138
Sa kabuuan, walang esensyal na pagbabago ang
kaayusang ito, bagkus patuloy pang lumalawak ang lupang
pag-aari ng uring panginoong maylupa.
LAKI NG PAG-AARING LUPAIN NG ILANG
PINAKAMALALAKING PANGINOONG MAYLUPA NITONG 2015
ASYENDA/
PANGINOONG MAYLUPA
Pamilya Yulo (rantso, tubuhan)
Eduardo Cojuangco, Jr.
EKTARYA
Zobel-Ayala
Ayala Land, Inc. (di kasama ang iba pang
pag-aaring real estate sa ilalim ng Ayala
Land, Inc. ng mga Zobel-Ayala)
Hacienda San Antonio & Hacienda Sta.
Isabel – ANCA Corp.
ni Eduardo Cojuangco, Jr.,
Faustino Dy, Juan Ponce Enrile
Pamilya Madrigal
Pamilya Floirendo (Tadeco)
Pamilya Almagro
Pamilya Dimaporo
Henry Sy (Hacienda Looc)
Pamilya Roxas (Asyenda Banilad &
Asyenda Palico)
Cojuangco-Aquino (Hacienda Luisita)
Pamilya Escudero
Pamilya Araneta
LUGAR
47,10030,00016,200Palawan
Laguna
Negros, Davao
del Sur, Cotabato,
Palawan,
Mindoro,
Pangasinan,
Tarlac
Batangas,Cavite
Makati,
13,085 Ilagan, Isabela
12,00011,04810,00010,0008,6508,500Cagayan
Davao del Norte
Dalaguete, Cebu
Lanao
Nasugbu,
Batangas
Batangas
6,0004,0003,000Tarlac
Southern Tagalog
San Jose Del
Monte, Bulacan
139
Si Eduardo Cojuangco, na nakaangkin ng malaking
bahagi ng coco levy at numero unong kroni ng rehimeng
Marcos, Estrada at Arroyo ay tinatayang nagmamay-ari
at kumukontrol ng ilang daang libong ektaryang lupa na
natatamnan ng iba’t-ibang pananim tulad ng cassava,
mangga, niyog, mais (para sa feeds), tubo at iba pa. At
patuloy pa itong nangangamkam ng lupain sa iba’t ibang
dako ng kapuluan.
Sa huwad na reporma sa lupa ng rehimeng Aquino
at Ramos, idineklarang saklaw ng reporma ang 10.3
milyong ektaryang lupain mula sa kabuuang 13.3 milyong
ektaryang lupaing agrikultural. Mula dito ay makikita ang
nagpapatuloy na malubhang problema sa kontrol ng mga
panginoong maylupa sa lupaing agrikultural.
Bunga ng ganitong balangkas ng pagmamay-ari
sa lupang agrikultural, laganap ang kawalan ng lupang
pag-aari o kakulangan sa lupang sinasaka ng mga
magsasaka. Noong 1985, 40 porsyento ng kabuuang bilang
ng magsasaka ang mga kasamá. Bukod dito, 30 porsyento
ang nagsasaka ng mga lupang publikong walang titulo.
Ang natitirang 30 porsyento ay nagbubungkal ng sariling
maliliit na parsela ng lupa. Ibig sabihin, sa bawat sampung
magsasaka, pito ang walang sariling pag-aaring lupa at ang
apat sa pitong ito ay mga kasamá.
Sa taong 1991, ang kabuuang bilang ng mga
kasamá, (share tenants, leaseholders at CLT holders) ay
aabot sa 42.5 porsyento at nanatiling 70 porsyento ng
mga magsasaka ang walang sariling lupa. Lumalala pa ang
kawalan ng lupa dahil sa patakarang pagbawi ng mga CLT,
land use at crop conversion magmula sa rehimeng Ramos
hanggang sa kasalukuyan.
Sa mga lupang natatamnan ng palay at mais,
mas marami ang bilang ng mga panginoong maylupang
140
nag-aari ng mababa sa 50 ektarya bawat isa. Pero malawak-
lawak ang kabuuang eryang saklaw ng mga ito. Karaniwan,
hinahati-hati ang mga lupa nila sa maliliit na parsela
at ipinapaupa sa mga magsasaka. Dito, umaabot ng mula 60
hanggang 75 porsyento ng mga magsasaka ang nakikisamá.
Kung ibibilang pa ang mga manggagawang bukid
na nagnanais magbungkal ng lupa, aabot sa 85 porsyento
ng kabuuang pwersang paggawa sa agrikultura ang
walang sariling lupa. Ayon mismo sa reaksyunaryong
gubyerno, 80 porsyento ng lupang agrikultural ang
pag-aari ng 20 porsyento lamang ng populasyon. Noong
Agosto 1992, inamin mismo ni Presidente Ramos na “lima’t
kalahating porsyento (5.5%) ng mga panginoong maylupa
ang nagmamay-ari ng 44 porsyento ng lahat ng lupang
sakahan”.
Matingkad na nailalarawan ng mga ito kung gaano
kalubha ang problema sa lupa ng masang anakpawis sa
agrikultura.
b.
 Laganap na pagsasamantalang pyudal
Nananatiling laganap ang pagsasamantalang pyudal tulad
ng napakataas na upa sa lupa, usura at pang-aalila sa
masang magsasaka.
Kinikikilan ang masang magsasaka ng upa sa lupa
141
sa anyo ng hatian sa ani o buwisan. Mula 50 hanggang
80 porsyento ng ani ang napupunta sa mga panginoong
maylupa. Katiting na bahagi lamang ng ani ang natitira sa
mga magsasaka.
Dahil hindi nakakasapat ang parteng nakukuha nila
sa ani, ang mga magsasaka ay napipilitang mangutang sa
mga usurero na karaniwang mga panginoong maylupa rin.
Sandaang porsyento (100%) o higit pa bawat anihan ang
kalimitang interes sa pautang. Sa isang taon, aabot ito ng
hanggang 300 porsyento.
Sapilitang inaalila ng mga panginoong maylupa ang
mga magsasaka o pinagtatrabaho sila nang walang bayad
at pinagbibigay pa ng tributo. Ipinapatawag anumang oras
ang mga kasamá at pamilya nila para gawin ang anumang
iutos ng mga panginoong maylupa.
Sa mga lugar na salat sa lupa, mas maraming mag-
sasaka ang nagkukumpitensya sa pakikisamá at pagta-
trabaho sa lupa. Kaya, kahit mas maliit kaysa karaniwan
ang lupa ng panginoong maylupa, kadalasan namang mas
matindi ang pagsasamantalang pyudal.
k.
Atrasado at maliitang pagsasaka
sa malaking bahagi ng kanayunan
Sa malaking bahagi ng kanayunan, laganap ang atrasado
at maliitang pagsasaka. Sa maraming lugar, walang
mga patubig at nakaasa lamang sa ulan ang pagsasaka.
Karaniwa’y araro at kalabaw ang gamit sa pagbubungkal
ng lupa at may ilang lugar pa nga na hindi gumagamit ng
araro. Hindi laganap ang paggamit ng pataba at pestisidyo.
Maliit ang taunang ani.
Maliliit ang karamihan ng mga sakahan sa Pilipinas.
Noong 1980, 2.8 ektarya ang karaniwang laki ng lahat ng
142
klase ng mga sakahan. Lumiit na ito mula 3.6 ektarya noong
1970. Patuloy pa itong lumiliit. Mas maliit sa dalawang
ektarya ang mahigit 70 porsyento ng mga palayan.
Hindi interesado ang mga panginoong maylupa na
paunlarin ang paraan ng pagsasaka. Nakukuha nila ang
kanilang malaking parte sa ani kahit hindi nila paunlarin
ang produksyon. Sa lawak ng kanilang lupain at laki ng
upa sa lupa o parte sa ani, sobra-sobra ang pakinabang
nila para suportahan ang kanilang maluhong pamumuhay.
3.
Paano naghihirap ang magsasaka sa ilalim
ng pananatili ng pyudalismo sa malawak
na kanayunan?
Sa pananatili ng pyudalismo, matinding pinagsasamantalahan
ang masang magsasaka sa pamamagitan ng iba’t ibang
anyo ng pyudal at malapyudal na pagsasamantala. Kabilang
dito ang:
ANI
PARTE NG
PANGINOONG
MAYLUPA
PARTE NG MAGSASAKA
143
a.
 Pangingikil ng mataas na upa sa lupa
Sa mas maraming lugar, ipinangangalandakan ng mga
panginoong maylupa na 50-50 ang hatian nila ng mga
kasamá sa ani. Sa hatiang ito, ipinapasa ng mga panginoong
maylupa sa magsasaka ang pagpasan sa mga gastos sa
pagsasaka. Kaya ang tunay na lilitaw na hatian ay 60-40
hanggang 80-20 pabor sa panginoong maylupa.
Sakali mang sinasagot ng mga panginoong maylupa
ang mga gastos sa pagsasaka, tinataasan naman ang
halaga ng mga ito para mapalaki ang parte nila sa ani.
Samantala, sa sistemang buwisan, ang takdang
tantos ng upa sa lupa ay 25 porsyento ng taunang netong
ani na nakabatay sa “normal” na ani sa loob ng tatlong
taon bago pumasok sa kontrata. Obligadong bayaran
ito ng kasamá anuman ang laki ng ani niya, bagyuhin
man o pestehin ang pananim. Sa sistemang ito, pasan ng
magsasaka ang kabuuang gastos sa pagsasaka.
b.
 Usura o pagpapautang sa napakataas na interes
Ginagamit ito ng maraming panginoong maylupa para
lalong palakihin ang parte nila sa ani at maremata ang lupa
ng mga magsasakang may lupa. Mula 100 hanggang 150
porsyento bawat anihan ang karaniwang interes na ipinapatong
nila sa mga inuutang na pera o butil ng mga magsasaka.
Ang usura ay kakambal ng pyudalismo. Dahil sa
matinding pagsasamantala sa masang magsasaka at
paghihikahos nila, palagi silang gipit. Para matugunan
ang kakulangan sa pagkain o malalaking pangangailangan
sa panahon ng kagipitan, napipilitang mangutang sa
mga usurero ang mga magsasaka kahit sa napakataas na
interes. Madalas na wala silang maipambayad kundi ang
parte sa ani o maliit na parsela ng lupang pag-aari nila.
144
k.
 Napakababang pasahod
Karamihan sa mga magsasaka ay nagtatrabaho sa iba
para madagdagan ang maliliit na parte nila sa ani. Bukod
sa pagsasaka sa inookupang parsela ng lupa, sila’y
nakikitanim, nakikiani, sumasama sa mga bangkang
pangisda at pumapasok sa sarisaring trabaho. Bilang
sahod, tumatanggap sila ng maliit na halaga o maliit na
bahagi ng ani kapalit ng isang araw na pagbabanat ng
buto. Karaniwa’y mga panginoong maylupa at mayamang
magsasaka ang umaarkila sa serbisyo nila.
Marami sa mga pana-panahong manggagawang
bukid sa mga asyenda ng tubo at mga plantasyon ng mga
dayuhang korporasyong agrikultural tulad ng sa pinya ay
mga magsasaka rin. Dumaranas sila ng napakababang
pasahod at biktima ng sistemang kabo at usura.
145
d.
 Pang-aalila at tributo
Anumang oras, ipinapatawag ng panginoong maylupa
ang kanyang kasamá o ang asawa o anak nito, para utusan
sa iba’t ibang gawain. Karaniwan ang pagpapalinis ng
bahay at bakuran at pagpapatrabaho sa kusina laluna
kapag may handaan. Bukod pa, madalas ding manghingi
ang mga panginoong maylupa ng manok, prutas at iba
pang “handog” mula sa masang magsasaka. Obligadong
sumunod ang mga magsasaka. Kung hindi, manganganib
silang mapatalsik sa sinasakang lupa.
e.
Pang-aagaw ng mga panginoong maylupa
sa lupa ng mga magsasaka
Nangingibabaw ang kapangyarihan ng mga panginoong
maylupa sa kanayunan. Kontrolado nila ang reaksyunaryong
146
gubyerno sa mga probinsya at bayan. May sarili silang
kinatawan at kuneksyon sa mga nasa poder sa pambansang
gubyerno. Ginagamit nila ang kapangyarihang ito at ang
kanilang kayamanan para gipitin at agawan ng lupa ang
mga magsasakang nag-aari ng maliliit na parsela ng lupa.
Kunwa’y bibilhin nila ang lupa ng mga magsasaka pero
ito naman ay sa napakamurang halaga o kaya’y idinadaan
sa pekeng mga papeles at kaakibat na utos ng hukuman
na nagliligalisa sa pang-aagaw. Mas madalas, tahasang
ginagamitan ng dahas at pananakot ang pang-aagaw nila
sa lupa ng mga magsasaka.
4.
Paano pinahihirapan ng pyudalismo
ang buong sambayanang Pilipino?
Ang pyudalismo ay isa sa mga pangunahing ugat ng
kahirapan ng sambayanang Pilipino. Ito ang pinakamalaking
dahilan ng pagkaatrasado ng ekonomya ng bayan. Dahil
tumatanggap ng upa sa lupa na sobra-sobra sa mga
pangangailangan at luho nila, walang interes ang mga
panginoong maylupa sa pagpapaunlad ng pamamaraan ng
147
pagsasaka. Kaya ang agrikultura, na esensyal na basehan
ng industriyalisasyon, ay nananatiling atrasado.
Dahil sa monopolyo sa lupa at atrasadong pag-
sasaka, maraming taganayon ang pwersadong pumunta
sa kalunsuran para maghanapbuhay. Sa kalagayang
sobra-sobra ang nagkukumpitensyahan sa limitadong
oportunidad sa trabaho, lalong nakakapagdikta ang mga
dayuhan at lokal na kapitalista ng mababang sahod at di
makataong kundisyon sa paggawa. At dahil pinaghihikahos
ng pyudalismo ang pinakamalaking bilang ng mamamayan-
ang mga magsasaka - limitado ang pamilihan para sa
mga produkto ng industriya sa loob ng bayan. Kaya mala-
king hadlang ang pyudalismo sa industriyalisasyon at
tumutulong ito para lalong makontrol ng mga dayuhang
monopolyong kapitalista ang ekonomya ng bansa.
5.
Bakit pyudalismo ang baseng panlipunan
ng imperyalismo?
Sa agrikultura ng Pilipinas, umiiral ang lumang pyudal
na paraan ng produksyon kaagapay ng kapitalistang
pagsasaka. Pangunahing nakatuon ang huli sa produksyon
ng eksport na mga pananim na kailangan ng US at ibang
bayang kapitalista. Gayunman, mas malawak pa rin ang
mga sakahang ginagamitan ng lumang pyudal na paraan
ng produksyon kaysa mga sakahang kapitalista.
Ang pyudalismo ay pinananatili ng imperyalismong US
para pamalagiing naghihirap ang malawak na sambayanan,
supilin ang pinakamalaking uri, ang uring magsasaka,
at manipulahin ang atrasadong kalagayan ng bayan. Sa
gayon, napapakinabangan nito ang murang paggawa at
murang hilaw na materyales. Nasa proteksyon naman ng
imperyalismong US ang pananatili sa kapangyarihan ng mga
panginoong maylupa. Kaya sinasabi na baseng panlipunan
ng imperyalismong US ang katutubong pyudalismo.
148
K.
1.
ANG BURUKRATANG KAPITALISMO
BILANG UGAT NG KAHIRAPAN NG
SAMBAYANANG PILIPINO
Ano ang burukratang kapitalismo?
Ang burukratang kapitalismo ay ang pagpapatakbo sa
gubyerno nang parang negosyo at para sa pagpapayaman
ng mga nakaupo sa kapangyarihan.
Ang malalaking burukrata o upisyal ng reaksyunaryong
gubyerno ay pawang mga kinatawan at bahagi ng uring
149
malaking burgesyang kumprador at uring panginoong
maylupa. Ginagamit nila ang kapangyarihang pampulitika
para magsilbi sa mga dayuhang imperyalista, malaking
burgesyang kumprador at mga panginoong maylupa.
Kasabay nito, kinakasangkapan nila ang kanilang pusisyon
para mangurakot at magpalawak ng pag-aaring lupa at
negosyo. Lahat ng papet na presidente, mula kay Quezon
hanggang kay BS Aquino III, ay mga burukratang kapitalista.
Gayundin ang karamihan sa mga nangungunang burukrata
sa pamahalaang pambansa, probinsyal at munisipal.
2.
Paano pinahihirapan ng burukratang
kapitalismo ang sambayanang Pilipino?
Bilang isang salot na kakawing ng imperyalismo at
pyudalismo, ang burukratang kapitalismo ay malaking
pasanin ng mamamayan. Pinahihirapan ng mga burukratang
kapitalista ang mamamayan sa pamamagitan ng:
a.
 Pasismo at pagsupil sa mamamayan
150
Ang pasismo ay ang marahas na pananalakay at panunupil
ng reaksyunaryong estado sa mamamayan. Para mapasunod
ang mamamayan sa gusto ng mga dayuhan at lokal na
naghaharing uri, sistematikong sinusupil at kinokontrol
sila ng reaksyunaryong estado. Ang estado ay binubuo
ng mga instrumento sa pamumwersa (hukbo, pulisya,
bilangguan, hukuman) at ng gubyernong gumagawa at
nagpapatupad ng mga batas. Nilikha ng mga naghaharing
uri ang makinarya ng reaksyunaryong estado sa Pilipinas
para ipagtanggol ang kanilang paghahari.
Espesyal na tungkulin ng mga burukratang kapita-
lista ang direktang pagpapatakbo ng reaksyunaryong
estado. Para sugpuin ang mga kilusan at pakikibaka na
naglalayong palayain ang lipunang Pilipino sa paghahari
ng imperyalismo, pyudalismo at burukratang kapitalismo,
itinataguyod ng mga burukratang kapitalista ang pasismo.
b.
151
Pagpasok sa mga di pantay na kasunduan
at pagpapatupad ng mga batas at programa
na nagtataguyod ng pagsasamantala ng
mga dayuhan at lokal na naghaharing uri
Ang mga burukratang kapitalista ang pumapasok
at nag-aapruba sa mga kasunduan na nagbibigay sa
imperyalismong US ng karapatan para patuloy na kontrolin
at pagsamantalahan ang sambayanang Pilipino.
Ang mga burukratang kapitalista ang gumagawa at
nagpapatupad ng mga batas na pabor sa mga naghaharing
uri at kontra sa mamamayan.
Mga halimbawa ang sumusunod na mga batas:
pagbibigay ng sarisaring kaluwagan sa mga dayuhan at
152
lokal na malalaking kapitalista, pagliligalisa sa monopolyo
sa lupa at pangangamkam ng lupa, pagpapanatiling mababa
ang sahod at pagbabawal sa paggigiit ng mga manggagawa
ng kanilang mga karapatang mag-unyon at magwelga, at
pagliligalisa sa mga pasistang pananalakay sa mamamayan.
Ang mga burukratang kapitalista ay nagpapatupad ng
iba’t ibang programang tumutulong sa mga naghaharing uri
para lalong makapagsamantala sa mamamayan at makapag-
payaman.
Halimbawa nito ang magagastos na programa sa
pagpapalakas sa reaksyunaryong hukbo at sa paggawa ng
mga kalsada, daungan, paliparan, dam at tulay. Ang mga
naghaharing uri ang nakikinabang sa mga programang ito
na tinutustusan ng malalaking buwis ng mga mamamayan.
k.
 Kabulukan sa gubyerno
LAGANAP ANG KORAPSYON
AT KATIWALIAN SA BUONG
GUBYERNO. SA PAGPAPATIBAY NG
MGA BATAS, UTOS AT DESISYON,
TUMATANGGAP NG MALALAKING
SUHOL ANG MGA BURUKRATANG
KAPITALISTA.
153
Laganap ang korapsyon at katiwalian sa buong gubyerno.
Sa pagpapatibay ng mga batas, utos at desisyon, tumatang-
gap ng malalaking suhol ang mga burukaratang kapitalista.
Dahil dito, lubos na nasusunod ang bawat naisin ng mga
naghaharing uri na may kontrol sa yaman ng bayan.
Sa bawat kontrata, konsesyon at lisensya, may ibinu-
bulsang pera ang mga burukratang kapitalista. Kinukurakot
nila ang malaking bahagi ng pondo ng reaksyunaryong
gubyerno.
Minamanipula at kinukunan ng malaking porsyento
ng mga burukratang kapitalista ang bawat kontrata sa obras
publikas. Dagdag pa rito, itinatakdang maging suplayer ng
mga gagamitin sa proyekto ang kanilang kamag-anak o
kaibigan, pinalulusot ang wala sa istandard na kagamitan
at pagkakagawa basta’t may suhol at gumagawa ng kung
anu-ano pang katiwalian para makapangurakot.
Nangangamkam ng lupa ang mga burukratang
kapitalista. Kinukuha nila ang mga konsesyon sa malalawak
na lupaing publiko para gawing pastulan, trosohan,
minahan o subdibisyon. Inaagaw nila ang lupa ng mga
setler at pambansang minorya sa pamamagitan ng pagma-
maniobra sa mga rehistro at titulo.
d.
 Panlilinlang sa mamamayan
Nililinlang ng mga burukratang kapitalista ang mamamayan
para maging maamo at masunurin sa mga naghaharing uri.
Inaakit nila ang mamamayan para umasa sa gubyerno sa
paglutas ng mga problema.
Nagdaraos ng mga eleksyon ang mga burukratang
kapitalista para palabasing kagustuhan ng mamamayan
ang pag-upo nila sa poder. Ginagamit ang eleksyon bilang
154
paraan ng pagpili kung aling pangkat ng naghaharing uri
ang hahawak sa kapangyarihan ng estado.
Kontrolado ng mga burukratang kapitalista ang
buong sistema ng edukasyon at masmidya. Ginagamit nila
ang mga ito para ipalaganap ang mga ideyang sumasamba
sa mga imperyalista, malalaking burgesyang kumprador at
mga panginoong maylupa. Sa kabilang banda, sinisiraan
nila ang rebolusyonaryong kilusan at inilalayo ang
mamamayan sa landas ng rebolusyon.
e.
 Pagsangkot sa kriminal at iligal na mga aktibidad
Ang kriminal at iligal na mga aktibidad ay isa na ngayong
malaking pinagkakakitaan ng mga burukratang kapitalista
kabilang ang matataas na upisyal ng AFP at PNP. Pinapakita
lamang nito ang mabilis na pagkitid ng pinag-aagawang
yaman ng bayan.
Kabilang dito ang kalakalan ng ipinagbabawal na
155
droga, ismagling, operasyon ng mga pasugalan, kidnap-for-
ransom, bank robbery, prostitusyon, gun-for-hire at marami
pang iba.
Sa pamamagitan ng paggamit ng mataas na pusisyon
sa estado, sila ay tuwirang sangkot o nagbibigay proteksyon
sa mga kriminal na sindikato. Kinakasangkapan din nila
ang mga kontra-rebolusyonaryong taksil para rito.
Malaki ang responsibilidad nila sa paglaganap ng
kriminalidad at iba pang antisosyal na aktibidad at sa
pagtindi ng imoralidad sa buong bayan.
156
D.
1.
ANG PAGSASABWATAN NG TATLONG
SALOT SA PAGPAPANATILI NG LIPUNANG
MALAKOLONYAL AT MALAPYUDAL
Paano nagsasabwatan ang imperyalismong US,
pyudalismo at burukratang kapitalismo sa
pagpapahirap sa sambayanang Pilipino?
Ang imperyalismong US ang pangunahing nakikina-
bang at pinakamapagpasyang pwersang nagtataguyod sa
kasalukuyang naghaharing sistema sa Pilipinas. Ito ang
nangingibabaw sa ekonomya ng bayan at kumokontrol
sa reaksyunaryong gubyerno at mga armadong pwersa
nito. Kung wala ang suporta ng imperyalismong US, hindi
tatagal ang naghaharing sistema.
Ang malaking burgesyang kumprador ay bumubun-
tot at nakikinabang sa kapangyarihan ng mga dayuhang
monopolyong kapitalista. Nabubuhay ang malaking
burgesyang kumprador sa kolonyal na kalakalan, pakiki-
pagsosyo sa mga dayuhang kapitalista at pakikibahagi
sa pakinabang mula sa dayuhang pangungutang.
Pangunahing kasangkapan ito ng imperyalismong US sa
pagsasamantala sa sambayanang Pilipino. Itinataguyod ng
imperyalismong US ang pangingibabaw ng kapangyarihan
ng malaking burgesyang kumprador sa ekonomya at
pulitika ng Pilipinas.
Pinangangalagaan din ng imperyalismong US
ang kapangyarihan ng uring panginoong maylupa para
itaguyod ang paghahari nito sa Pilipinas. Pinapanatili ang
pyudalismo para pamalagiing atrasado at nakasandig sa
US ang bayan. Sa gayon, nakakapagkamal ng supertubo
ang imperyalismong US.
Ang burukratang kapitalismo ay bahagi ng estadong
157
likha ng imperyalismong US at pyudalismo. Pinag-
uugnay nito at pinangangalagaan ang interes ng imper-
yalismo at pyudalismo laban sa pagtutol at pakikibaka
ng mamamayan.
Sa halip na ipaglaban ang pambansa at demo-
kratikong mga interes ng sambayanang Pilipino,
naglilingkod ang mga burukratang kapitalista sa mga
amo nilang dayuhan at pyudal habang nangungurakot sa
pwesto sa gubyerno.
Bunga ng pagsasabwatan ng imperyalismong
US, pyudalismo at burukratang kapitalismo, umiiral sa
Pilipinas ang lipunang malakolonyal at malapyudal.
2.
Paano naging malakolonyal at malapyudal ang
lipunang Pilipino bunga ng pagsasabwatan
ng imperyalismong US, pyudalismo
at burukratang kapitalismo?
Malakolonyal at malapyudal ang lipunang Pilipino
ngayon. Ang katayuang ito ay itinatakda ng imperyalis-
mong US, pyudalismo at burukratang kapitalismo na
ngayo’y walang habas na nagsasamantala sa malawak na
masa ng mamamayang Pilipino. Ang tatlong salot na ito,
na bunga ng kasaysayan, ang mga pundamental na suli-
raning nagpapahirap sa lipunang Pilipino.
Ang malakolonyal na katangian ng lipunang
Pilipino ay pangunahing itinatakda ng imperyalismong
US. Kahit sinasabi ng mga reaksyunaryo na malaya na ang
Pilipinas, hindi ito ganap dahil sila na rin ang kumokontra
sa sarili sa pagsasabing “ibinigay” o “ibinalik” lamang ng
imperyalismong US ang kalayaan ng Pilipinas.
Ang totoo ay patuloy na nilalapastangan ng imper-
158
yalismong US ang pambansang soberanya at pagka-
raang “ibigay” ito, sinigurado ng imperyalismong US na
patuloy nitong makokontrol ang ekonomya, pulitika,
kultura, militar at ugnayang panlabas ng Pilipinas.
Nakapangikil ang imperyalismong US ng di pantay na
mga tratado at makaisang-panig na mga pribilehiyong
lumalabag sa pambansang soberanya, integridad ng
teritoryo at pambansang mana ng sambayanang Pilipino.
Patuloy na inaangkin ng imperyalismong US
ang pribilehiyong bigyan ng armadong proteksyon ang
mga lokal na mapagsamantalang uri. Kahit may ilusyon
ngayon na nagpapasya sa sarili ang kasalukuyang
gubyerno, ang mga saligang patakaran nito at ang
eleksyon at pagnonombra ng pinakamatataas na upisyal
ay pangunahing itinatakda ng imperyalismong US.
Ang mga engklabo sa ekonomya na pinaghaharian
ng mga empresa ng US, ang kontrol ng US sa reaksyu-
naryong armadong pwersa ng Pilipinas at ang libreng
paglabas-masok ng mga tropa at kagamitang pandigmang
US alinsunod sa mga tratadong militar, ang pinakama-
linaw na ebidensya na kolonya pa rin ng US ang Pilipinas.
Maaalis lamang ang kolonyal na kontrol sa pamamagitan
ng armadong pambansang rebolusyon na naggigiit sa
kalayaan ng Pilipinas.
Ang malapyudal na katangian ng lipunang
Pilipino ay pangunahing itinatakda ng pagkubabaw ng
monopolyong kapitalismo ng US sa lumang pyudal na
paraan ng produksyon sa Pilipinas. Ang kongkretong
resulta nito ay ang pagkaagnas at pagkalusaw ng
natural na ekonomyang nakasasapat-sa-sarili na naging
ekonomyang pangkalakal.
Dahil dinidiktahan ng dayuhang monopolyong
159
kapitalismo ang ekonomyang pangkalakal, ginagamit
ito para pigilan ang pag-unlad ng pambansang kapi-
talismo at pwersahing mabangkrap ang mga may-aring
nagbubungkal at tagayari ng handikrap. Ginagamit ang
ekonomyang pangkalakal para panatilihin sa pyudal na
pagkaalipin ang malawak na masa ng mamamayan at
kasabay nito’y likhain ang malaking reserbang hukbo
ng paggawa, upang mapanatiling mababa ang presyo
ng paggawa.
Sa agrikultura ng Pilipinas, patuloy na umiiral ang
lumang pyudal na paraan ng produksyon kaagapay ng
kapitalistang pagsasaka, na pangunahing isinasagawa
para sa produksyon ng ilang pananim na pang-eksport
na kailangan ng US at iba pang bayang kapitalista. Subalit
di hamak na mas malawak pa rin ang mga sakahang
ginagamitan ng lumang pyudal na paraan ng produksyon
kaysa mga sakahang kapitalista at mga sakahang
pinatatakbo sa paraang kapitalista.
Ang pyudalismo ay pinasisigla at pinananatili
ng imperyalismong US para pamalagiing naghihirap
ang malawak na masa ng mamamayan, supilin ang
pinakamalaking uri, ang uring magsasaka, at manipulahin
ang atrasadong kalagayan ng bayan nang sa gayo’y
makakuha rito ng murang paggawa at murang hilaw
na materyales. Sa ganitong pakahulugan, sinasabi na
batayang panlipunan ng imperyalismong US ang pananatili
ng pagsasamantala ng mga panginoong maylupa.
Kailangan ang rebolusyong agraryo para mawasak ang
ugnayan ng imperyalismong US at pyudalismo at alisan
ng batayang panlipunan ang imperyalismong US.
Naging malakolonyal at malapyudal ang lipu-
nang Pilipino dahil naiimpluwensyahan at umaasa sa
isa’t isa ang imperyalismong US at pyudalismo. Hindi
160
talaga interesado ang imperyalismong US na paunlarin
ang ekonomyang kolonyal at agraryo para maging tunay
itong malaya at umaasa-sa-sarili. Natural sa modernong
imperyalismo na ang gawing posible lamang ay ang
tagibang at pasumpong-sumpong na pag-unlad. Ang
mga monopolyong kapitalista ng US ay interesado
lamang na makakuha ng sobra-sobrang ganansya mula
sa kolonyal na palitan ng hilaw na materyales na galing
sa Pilipinas at yaring kalakal na galing sa US, mula sa
direktang pamumuhunan sa mga kolonya at malakolonya
na nagsasampa ng mas mataas na ganansya, at mula sa
internasyunal na pang-uusura.
Ang mga pundamental na problema ng sambayanang
Pilipino ay hindi maaasahang lutasin ng kasalukuyang
reaksyunaryong estado dahil, unang-una, likha at papet
na instrumento ito ng imperyalismong US at pyudalismo.
Sa bawat antas ng kasalukuyang reaksyunaryong estado,
mula sa pambansang antas hanggang sa antas ng
munisipalidad, nariyan ang mga burukratang kapitalista
na tuta ng imperyalismong US at pyudalismo.
Ang burukratang kapitalismo mismo ay bukod pang
kasamaang nagpapahirap sa buong bansa. Ginagampanan
nito ang espesyal na papel na pag-ugnayin ang mga interes
ng mga dayuhan at katutubong mapagsamantala at supilin
ang determinadong paglaban ng rebolusyonaryong masa.
Iniluklok ang mga burukratang kapitalista para maging
papet na administrador na siguradong magpapatupad sa
mga kagustuhan ng imperyalismong US.
Mas interesado ang mga burukratang kapitalista
na ibulsa ang nananakaw nila sa gubyerno at manghingi
ng konsesyon sa kanilang mga among dayuhan at pyudal
kaysa ipaglaban ang pambansa-demokratikong interes
ng sambayanang Pilipino. Walang saysay at mali na asa-
161
hang babaguhin nila ang malakolonyal at malapyudal
na mga saligang patakaran ng reaksyunaryong papet na
gubyerno.
Ang karaniwang ginagawa ng mga bulok na
upisyal na ito ng gubyerno ay gumamit ng kontra-
rebolusyonaryong dalawahang taktika para lokohin ang
mamamayan at mas mahusay na pagsilbihan ang mga
naghaharing uri. Ipinoproklama nila ang sarili na mga
“populista”, “makabayan”, “demokrata” o “sosyalista”
pa nga, at kaya rin nilang magnakaw ng mga kataga sa
rebolusyonaryong kilusang masa.
Ang imperyalismong US, pyudalismo at burukratang
kapitalismo ang mga dahilan ng krisis ng malakolonyal
at malapyudal na lipunang Pilipino. Hangga’t hindi
naibabagsak ang mga ito, hindi makakamit ng sambayanang
Pilipino ang tunay na kalayaan at demokrasya.
IV.
DEMOKRATIKONG REBOLUSYONG
BAYAN ANG TANGING SOLUSYON SA
MGA PUNDAMENTAL NA PROBLEMA
NG SAMBAYANANG PILIPINO
A.
1.
Ang demokratikong rebolusyong bayan
163
Bakit rebolusyon ang tanging solusyon
sa pundamental na mga problema
ng sambayanang Pilipino?
Malinaw sa pag-aaral sa kasaysayan ng Pilipinas na hindi
kailanman kusang bibitawan ng dayuhan at lokal na mga
naghaharing uri ang kanilang kapangyarihan. Hindi rin
nila kusang isusuko ang kayamanang dinambong nila sa
mamamayang Pilipino. Basta’t ang kapangyarihan nila
ang nanganganib, gagawin ng mga imperyalistang US,
malaking burgesyang kumprador at uring panginoong
maylupa ang lahat ng maniobra at kahayupan.
Bilang pinakamahalagang kasangkapan sa pagta-
tanggol at pagtataguyod sa kanilang paghahari at interes,
itinayo at patuloy na pinalalakas ng mga naghaharing uri
ang reaksyunaryong estado. Kaya, para mapalaya ang
sambayanan mula sa salot ng imperyalismong US, pyu-
dalismo at burukratang kapitalismo, pinakamapagpasya
ang pagdurog sa reaksyunaryong estado.
Walang maaasahan ang mamamayan sa simpleng
pagpapalit ng mga nagpapatakbo sa reaksyunaryong es-
tado sa pamamagitan man ng eleksyon o kudeta. Walang
ibinubungang pag-unlad sa kalagayan ng mamamayan
ang pagbabagu-bago sa presidente ng papet na gubyerno.
Patuloy pang sumasahol ang dinaranas nilang pagsa-
samantala, pang-aapi at kahirapan.
Magtatagumpay lamang ang kudeta sa Pilipinas
kung may basbas ito ng imperyalismong US na mahigpit
na kumokontrol sa reaksyunaryong armadong pwersa. Mas
malamang kaysa hindi na ang iluluklok nito sa kapangyarihan
ay kasinsama o mas masahol pa kaysa sa pinalitan. Opsyon
164
ng US na magpalit ng papet depende sa tantya niyang
bentahe nito sa kanyang paghahari sa bayan.
Wala ring kahihinatnan ang pagsusumamo ng
mamamayan sa reaksyunaryong estado na ipagtanggol
laban sa mga dayuhan at lokal na nagsasamantala at nang-
aapi. Hindi nakapagtatakang ang reaksyunaryong estado
at mga ahente ng mga naghaharing uri ang pangunahing
nagpapalaganap sa ganitong palaasang kaisipan. Nais
nilang gawing sunud-sunuran sa kanila ang mamamayan.
Wala ring mapapala sa repormismo o ang panini-
walang makakamit ang tunay na kalayaan at demokrasya sa
pamamagitan ng parlamentaryong mga paraan lamang.
Para mapalaya ang sambayanan sa paghahari ng
imperyalismong US, pyudalismo at burukratang kapi-
talismo, kailangang ibagsak at wasakin ang reaksyunaryong
estado. Kailangang palitan ito ng bagong estadong likha
ng mamamayan at nagtataguyod sa kanilang mga interes.
Kailangan ang rebolusyonaryong dahas para magapi ang
mga naghaharing uri at mahawan ang landas sa pagta-
tatag ng lipunang malaya, makatarungan at maunlad.
2.
Bakit pambansa-demokratiko ang katangian
ng kasalukuyang yugto ng rebolusyong Pilipino?
Dahil malakolonyal at malapyudal ang lipunang Pilipino,
di maiiwasang pambansa-demokratiko ang katangian
ng kasalukuyang yugto ng rebolusyong Pilipino. Ito’y
pambansa-demokratikong rebolusyon, rebolusyong
hangad ang paglaya ng sambayanang Pilipino sa pang-aapi
at pagsasamantalang dayuhan at pyudal.
Pambansang rebolusyon ito dahil pangunahing
iginigiit nito ang pambansang soberanya laban sa imper-
165
yalismong US at mga lokal na tuta nito. Demokratikong
rebolusyon ito dahil pangunahing inilulunsad ang pakiki-
bakang magsasaka para sa lupa at laban sa katutubong
pyudalismo. Itinataguyod din nito ang mga demokratikong
karapatan ng malawak na masa ng sambayanan laban sa
pasismo.
Ang mga saligang kontradiksyon sa lipunang
Pilipino ay ang kontradiksyon ng bansang Pilipino at ng
imperyalismo, at ang kontradiksyon ng malawak na masa ng
mamamayan at ng pyudalismo. Sa saligan, ang pasismong
tumitindi ngayon ay ang panunupil ng kasalukuyang
kontra-rebolusyonaryong estado sa sambayanan sa ngalan
ng mga imperyalista at lokal na naghaharing uri.
3.
Bakit bagong tipo ang pambansa-demokratikong
rebolusyon na inilulunsad sa Pilipinas?
Bagong tipo ang kasalukuyang pambansa-demokratikong
rebolusyon dahil ang makauring pamumuno nito ay
wala na sa burgesya kundi nasa proletaryado at ang
patutunguhan ng rebolusyon ay hindi kapitalista kundi
sosyalista.
Dahil prinsipal na layunin ng kasalukuyang yugto
ng rebolusyong Pilipino na palayain ang sambayanang
Pilipino sa pang-aapi’t pagsasamantalang dayuhan at
pyudal, masasabing karugtong at pagpapatuloy ang
rebolusyong ito ng Rebolusyong Pilipino ng 1896 at ng
Digmaang Pilipino-Amerikano, na parehong nabigo sa
pamumuno ng lokal na burgesya na pinangungunahan
ng liberal-burges na liderato ng gubyernong Aguinaldo.
Gayunman, may saligang pagkakaiba ang kasa-
lukuyang pambansa-demokratikong rebolusyon at ang
rebolusyong tinalo ng imperyalismong US. Bagong
166
tipo ang kasalukuyang pambansa-demokratikong rebo-
lusyon. Bagong tipo ito dahil mula noong Rebolusyong
Oktubre (1917) ng Rusya at mula nang lumitaw ang unang
estadong sosyalista sa guho ng gera ng mga imperyalista
(Unang Digmaang Pandaigdig, 1914-18), di maiiwasang
maging bahagi ng pandaigdigang rebolusyong prole-
taryo ang mga pambansa-demokratikong pakikibaka sa
imperyalismo, pyudalismo at burukratang kapitalismo sa
mga kolonya at malakolonya. Mula noon, nawala na ang
obhetibong kundisyon para sa lumang tipo ng pambansa-
demokratikong rebolusyon sa Pilipinas. Nawala na
ang kundisyon sa pamumuno sa rebolusyon ng lokal na
burgesya.
Ang pandaigdigang rebolusyong burges ay hindi
nakakapagbigay ng tamang oryentasyon sa pambansa-
demokratikong rebolusyon. Higit kailanma’y hating-
hati ang lumang lideratong ilustrado sa tatlong saray:
malaking burgesyang kumprador, pambansang burgesya
at petiburgesya na malinaw na may iba’t ibang aktitud
sa pulitika. Nasa yugto tayo ngay on ng bagong
tipo ng pambansa-demokratikong rebolusyon, ang
demokratikong rebolusyong bayan.
Nasa proletaryado na ngayon ang makauring
pamumuno sa rebolusyong Pilipino at wala na sa bur-
gesya o sa alinmang saray nito. Hindi maibabagsak ang
imperyalismong US, pyudalismo at burukratang kapi-
talismo kung ang malawak na masa ng sambayanan
ay hindi pamumunuan ng rebolusyonaryong partido
ng proletaryado, ang Partido Komunista ng Pilipinas,
sa kataas-taasang patnubay ng Marxismo-Leninismo-
Maoismo. Ang mga rebolusyonaryong hangarin at mithiin
ng uring manggagawa, uring magsasaka, petiburgesya
at pambansang burgesya ay wastong maisusulong at
matutupad lamang sa ilalim ng makauring pamumuno
ng proletaryado sa pamamagitan ng partido nito.
167
Itinatag ang Partido Komunista ng Pilipinas noon
pang 1930. Pero dahil sa grabeng sakit na suhetibismong
burges sa ideolohiya, oportunismo sa pulitika at mga
paglabag sa demokratikong sentralismo sa buhay ng
organisasyon, hindi lamang nabigong tuparin ng Partido
ang mga rebolusyonaryong tungkulin nito kahit na
napakainam ng obhetibong kundisyon sa ilang panahon,
laluna noong panahon ng antipasistang pakikibaka laban
sa Hapones at pagkaraan niyon, kundi nabigo rin itong
manatiling buo sa loob ng halos 20 taon bago ito itinatag
muli noong Disyembre 26, 1968. Ang pangunahing dahilan
ng pagkabigong ito ay ang pangingibabaw sa loob ng
Partido ng kontra-rebolusyonaryong linya ng mga Lava
at Taruc hanggang itakwil ang linyang ito ng kilusang
pagwawasto na binigyan ng inspirasyon ng Marxismo-
Leninismo-Maoismo.
Ang aping mamamayan ng mundo ay mayroon
nang di magagaping sandatang pang-ideolohiya na
magbabagsak sa imperyalismo, rebisyunismo at lahat ng
reaksyon, at makakasama na sila sa kinabukasang sos-
yalista. Ang unibersal na katotohanan ng Marxismo-
Leninismo-Maoismo ang di magagaping sandatang
direktang hawak ng mga rebolusyonaryong partidong
proletaryo na namumuno sa aping mamamayan ng mundo.
Mayroon na ngayong Partido Komunista ng Pilipinas
na puspusang nagsisikap na gamitin ang unibersal
na katotohanan ng Marxismo-Leninismo-Maoismo sa
kongkretong kundisyon ng Pilipinas. Mayroon na ngayong
Bagong Hukbong Bayan na pinamumunuan ng Partido,
para magpalasap ng nakamamatay na mga dagok sa
armadong kontra-rebolusyon at magtayo ng mga bakal
na muog ng rebolusyon sa kanayunan bago agawin ang
168
kapangyarihan sa kalunsuran. Mayroon na ngayong nag-
kakaisang prente para sa pagsusulong ng digmang bayan
at paghihiwalay sa mga pusakal na kaaway. Pangunahing
nakabatay ang nagkakaisang prenteng ito sa alyansa ng
proletaryado at uring magsasaka na mahigit 90 porsyento
ng mamamayan at sinasaklaw din nito ang petiburgesya,
pambansang burgesya at iba pang makabayan.
4.
Ano ang perspektiba ng
demokratikong rebolusyong bayan?
Sosyalismo ang perspektiba ng demokratikong rebo-
lusyong bayan. Kagyat na sisimulan ang rebolusyong
sosyalista sa tagumpay ng demokratikong rebolusyong
bayan, kapag naibagsak na ang kapangyarihan ng
imperyalismo, pyudalismo at burukratang kapitalismo
at naagaw na ng mamamayan ang kapangyarihang
pampulitika sa buong bayan.
Ang sosyalismo ay ang sistemang panlipunan na
ang kapangyarihang pang-estado ay nasa kamay ng uring
manggagawa at ang mga kagamitan sa produksyon ay
pag-aaring publiko.
Ang sistema ng apropriyasyon ay may katangiang
sosyal upang umalinsunod sa katangiang sosyal ng
malakihang produksyon. Sa sistemang panlipunang ito,
pinapalitan ang magulong sistema ng produksyon para sa
tubo ng sistemang kapitalista, ng planadong produksyon
para sa pakinabang ng buong lipunan.
Ang tagumpay ng demokratikong rebolusyong
bayan ang naglalatag ng materyal na mga kundisyon at
nagluluwal ng mga pwersa at mga kaparaanan para sa
paglulunsad at pagsusulong ng sosyalistang rebolusyon.
Hindi maaaring simulan ang sosyalistang rebolusyon
169
hangga’t hindi naipagtatagumpay ang demokratikong
rebolusyong bayan.
Ang mga sosyalistang salik sa demokratikong
rebolusyong bayan ay pinauunlad at pinalalakas upang
matiyak na makapananaig ang proletaryado at makasu-
sulong sa sosyalistang rebolusyon. Ang mga salik na
ito ay ang makauring pamumuno ng proletaryado sa
pamamagitan ng Partido Komunista ng Pilipinas, ang
absolutong pamumuno ng Partido sa Bagong Hukbong
Bayan at iba pang mga instrumento ng kapangyarihang
pampulitika, ang pagtatayo ng sektor pang-estado at
sektor pangkooperatiba ng ekonomya bilang mapag-
pasyang mga salik sa ekonomya, at ang pagtatayo ng
diktadura ng proletaryado sa bag-as ng demokratikong
diktadurang bayan.
170
B.
Ang mga kaibigan at ang
mga kaaway ng rebolusyon
Sa paglulunsad ng demokratikong rebolusyong bayan,
mahalagang makilala kung sino ang mga kaibigan at sino
ang mga kaaway. Sa gayon, natutukoy natin kung paano
wastong pakikitunguhan ang bawat isa sa mga ito.
Mga kaaway ng sambayanang Pilipino ang imper-
yalismong US, malaking burgesyang kumprador at uring
panginoong maylupa. Bilang mga naghaharing uri, sila
ang kumokontrol at nagpapasasa sa yaman ng Pilipinas.
Kontrolado rin nila ang reaksyunaryong gubyerno at mga
armadong pwersa nito.
Magkakakampi sa rebolusyon ang proletaryado,
uring magsasaka, petiburgesya at sa ilang panahon at
limitadong saklaw, ang pambansang burgesya. Sila ang
dumaranas ng pagsasamantala at pang-aapi ng imper-
yalismong US, pyudalismo at burukratang kapitalismo.
Ang proletaryado ang uring namumuno sa rebo-
lusyon. Sa lipunang Pilipino, ito ang uring inianak ng
modernong industriya at nasa pusisyong patuloy na
magpaunlad dito. Habang sumusulong ang industriya,
ito ang uring patuloy na mabilis na lalaki at bubuo sa
mayorya ng mamamayan. Ito ang pinakaabanteng pwersa
sa produksyon.
Dahil sa walang pag-aaring kagamitan sa produk-
syon, ang proletaryado ay puspusang rebolusyonaryo at
magpu-punyagi sa rebolusyonaryong pakikibaka hanggang
sa mapawi ang pagsasamantala ng tao sa tao. Ito ang
uring humahawak ng pinakamaunlad na rebolusyonaryong
teorya, ang Marxismo-Leninismo-Maoismo. Ang Partido
Komunista ang partidong pampulitika nito.
171
Ang uring magsasaka, partikular ang maralita at
panggitnang magsasaka, ang pangunahing pwersa ng
rebolusyon. Bilang pinakamalaking uri sa kasalukuyang
lipunan, kailangang mapukaw at mapakilos ito sa rebolusyon.
Ang problema ng mga magsasaka, ang problema sa lupa
at pyudal na pagsasamantala, ang pangunahing nilalaman
ng demokratikong rebolusyong bayan.
MALAKING
BURGESYA
KUMPRADOR
PANGINOONG
MAYLUPA
1%
1%-2%
PAMBANSANG
BURGESYA
15%
 G
AG
AW
A
N
G
MA
7%
-8%
PETIBURGESYA
75%
MAGSASAKA
172
Ang petiburgesya ay mapagkakatiwalaang kaal-
yado sa rebolusyon. Dumaranas din ito ng matinding
pagsasamantala at pang-aapi at handang aktibong luma-
hok sa rebolusyon, kasama ng uring manggagawa at
magsasaka. Ang mga estudyante at intelektwal ay guma-
ganap ng mahalagang papel sa pagpapalaganap ng
rebolusyonaryong propaganda.
Mapalalahok sa rebolusyon ang pambansang bur-
gesya kahit mabuway ang paninindigan. Kahit nagsasaman-
tala rin ito sa mga manggagawa at may mga kuneksyon
sa imperyalismo at pyudalismo, nagigipit ito bunga ng
pagkontrol ng imperyalismong US sa Pilipinas.
Para matagumpay na maipatupad ang kagyat at
matagalang mga tungkulin sa rebolusyon, kailangang
kilalanin at wastong pakitunguhan ang mga tunay na
kaaway at mga tunay na kakampi.
1.
Paano makikilala ang lokal
na mga naghaharing uri?
Ang malaking burgesyang kumprador at uring panginoong
maylupa ang lokal na mga naghaharing uri sa Pilipinas.
Isang porsyento (1%) lamang sila ng populasyon.
a. Malaking burgesyang kumprador
Sila ang pinakamakapangyarihang saray ng burgesyang
Pilipino. Limpak-limpak ang kinikita nila sa pakikipag-
kalakalan ng Pilipinas sa mga bayang kapitalista tulad ng
US at Japan. Mga prinsipal na ahente sila ng imperyalismong
US sa kalakalan, mga bangko at institusyong pinansyal at
mga industriya ng Pilipinas.
Sila ang pinakamalaking mga kasosyo ng mga
173
dayuhang kapitalista sa malalaking kumpanya tulad ng
Meralco, San Miguel Corporation, Petron, Pilipinas-Shell,
PLDT-Smart, Texas Instruments, Caltex, Nestle, Philippine
Airlines, Ayala Corp., JG Summit Holdings, Zuellig Pharma,
Mercury Drug, Coca-Cola, Jollibee, Globe, Procter and
Gamble, RFM, PNOC, SM, Del Monte, Dole, Metrobank,
Citibank, BPI, at iba pa.
Kabilang sa burgesyang kumprador ang pinaka-
mayayaman sa Pilipinas sa taong 2018 tulad nina Henry
Sy, Manuel Villar, John Gokongwei Jr., Zobel de Ayala,
Enrique Razon Jr., Tony Tan Caktiong, Lucio Tan, Ramon
Ang, George Ty, Andrew Tan.
Kabilang din ang mga manedyer at abugado ng
malalaking korporasyon, malalaking akawntant, mga
huwad na lider-obrero at mga intelektwal na mataas ang
sweldo. Lahat sila ay tuwirang naglilingkod sa malaking
burgesyang dayuhan at lokal.
Target ng rebolusyon ang malaking burgesyang
kumprador. Sila ang pinakamabagsik sa pagpapanatili at
pagpapatindi ng imperyalistang paghahari sa Pilipinas.
Marumi at marahas silang lumalaban sa rebolusyon.
b. Uring panginoong maylupa
Sila ang nag-aari sa malalawak na lupaing agrikultural.
Hindi sila lumalahok sa esensyal na paggawa at kung
nagtatrabaho ma’y sa maliliit na gawain lamang. Yumayaman
sila sa pangingikil ng mataas na upa sa lupa, tributo, usura
at pangangamkam ng lupa. Nakakapagsamantala rin sila
sa mababang pagpapasahod sa inuupahang paggawa.
Kilalang malalaking panginoong maylupa sina Yulo,
Cojuangco, Zobel-Ayala, Floirendo, Almagro, Dimaporo,
Roxas, Aquino, Sy, Escudero, Araneta, Arroyo at Larrazabal.
174
Ibinibilang din sa uring panginoong maylupa ang
sumusunod:
i.
 mga nangungupahan o konsesyonero ng malalawak
na lupaing pag-aari ng reaksyunaryong gubyerno, mga
bangko, simbahan, mga iskwelahan;
ii.
 mga manedyer at tagalako ng huwad na mga koope-
ratibang agrikultural;
iii.
 mga pangunahing engkargado ng mga panginoong
maylupa sa pangungolekta ng upa sa lupa (at mas
nakaaangat ang kabuhayan sa karaniwang panggitnang
magsasaka), o administrador ng malalawak na lupain nila;
iv.
 mga usurero na umaasa sa usura bilang pangunahing
hanapbuhay at mas nakaaangat sa karaniwang panggitnang
magsasaka;
v.
 mga may-ari ng makinarya (kono, traktora at iba pa)
na sumisingil ng sobrang bayad na butil o pera; at
vi.
 mga komersyante na nagbebenta ng mga kagamitan
sa produksyong agrikultural sa napakataas na presyo at
bumibili ng mga produktong agrikultural sa pinababang
presyo.
Mahahati ang uring panginoong maylupa sa malaki,
panggitna at maliit. Sa kalahatan, ang mga nagmamay-
ari ng 10 hanggang 49 ektarya ay kabilang sa maliit at
panggitna. Malalaking panginoong maylupa ang may 50
ektarya o mahigit pa. Kabilang sa huli ang bagong tipong
mga panginoong maylupa na nag-eeksport ng hilaw na
produkto tulad ng asukal, kopra, saging, pinya, abaka
at iba pa. Sila ang pinakamalapit sa mga imperyalista,
pinakamayaman at pinakamakapangyarihan sa mga
panginoong maylupa.
175
Marahas na lumalaban sa rebolusyon ang uring pangi-
noong maylupa at sa gayo’y target din sila ng rebolusyon.
Para sa taktikal na mga konsiderasyon, pinag-iiba-iba
sila ayon sa hawak na awtoridad at pagiging despotiko.
Bagamat sa pangkalahatan ay target ng rebolusyon ang
buong uring panginoong maylupa, pangunahing target sa
hanay nila ang mga panginoong maylupa na malaki, nasa
poder at despotiko.
2.
Paano makikilala ang bumubuo
sa sambayanang Pilipino?
Ang sambayanang Pilipino ay binubuo ng uring mang-
gagawa o proletaryado, uring magsasaka, petiburgesya at
pambansang burgesya. Siyamnapu’t siyam na porsyento
(99%) sila ng populasyon. Sila ang mga kaibigan ng
rebolusyon.
a. Ang proletaryado o uring manggagawa
Ang proletaryado ay walang pag-aaring kagamitan
sa produksyon. Para mabuhay, kinakailangan nilang
magbenta ng lakas-paggawa. Sila ang siyang lumilikha
ng mga produktong pinagtutubuan nang malaki ng mga
kapitalistang dayuhan at lokal. Sila ang bumubuhay sa
modernong industriya. Mahigit 15 porsyento sila ng buong
populasyon.
Karaniwang matatagpuan ang mga
manggagawa sa mga pabrika ng tela, sigarilyo,
kemikal, gamot, pagkain, at iba pa; sa mga mina-
han at trosohan; at sa mga asyenda ng eksport
na mga pananim tulad ng tubo, saging, pinya at
niyog. Kabilang sa proletaryado ang mga mang-
gagawa sa serbisyo na matatagpuan sa trans-
portasyon, komunikasyon, pag-iimbak, public
utilities, mga department stores at iba pa.
176
Kabilang din sa proletaryado ang mga manggagawang
agrikultural na tumatanggap ng regular na sahod sa mga
plantasyon at sakahang kapitalista. Pinagsasamantalahan
sila ng mga kapitalistang dayuhan at lokal at ng mga
panginoong maylupa.
Ang proletaryado ang pinakakonsentradong uri
sa lipunan. Sa maramihan at sama-samang paggawa,
nagiging mahusay sila sa disiplina at organisasyon. Sa mga
pakikibaka sa kabuhayan at pulitika laban sa malaking
burgesya, napapanday ang makauring pamumuno nila sa
rebolusyong Pilipino.
Pinamumunuan ng proletaryado ang rebolusyon
sa pamamagitan ng kanilang partidong pampulitika, ang
Partido Komunista ng Pilipinas.
Ang proletaryado ang tagapamandila ng pinaka-
maunlad na rebolusyonaryong teorya, ang Marxismo-
Leninismo-Maoismo. Ito ang pinakapuspusan at pinaka-
masugid na rebolusyonaryong pwersa. Magpupunyagi ito
hanggang mapawi ang pagsasamantala ng tao sa tao. Sa
pagrerebolusyon, walang mawawala sa kanila kundi ang
tanikala ng pagkaalipin.
b. Ang uring magsasaka
Sila ang nabubuhay sa pag-
bubungkal ng lupa. Sila ang
kalakhang pwersa ng pam-
bansang ekonomya. Pitumpu’t
limang porsyento (75%) sila
ng kabuuang populasyon ng
Pilipinas.
177
Nahahati sila sa tatlong saray: mayamang magsasaka,
panggitnang magsasaka at maralitang magsasaka.
i. Mayamang magsasaka
Sa kabuuan nagmamay-ari ng lupa ang mga mayamang
magsasaka, pero marami rin sa kanila ang umuupa ng
lupa. Mayroon silang sariling kagamitang pansaka at
sobrang salapi na ginagamit sa sariling pagtatrabaho. Ang
malaking parte ng kinikita nila ay mula sa sariling paggawa
at pagbubungkal sa lupa. Ang ibang bahagi ng kanilang kita
(mula 30 hanggang 50 porsyento) ay nagmumula naman
sa pagsasamantala sa iba sa pamamagitan ng pag-upa ng
mga manggagawang bukid, pagpapaarkila ng mga hayop
at kagamitang pansaka, pang-uusura at pagpapaupa ng
sobrang lupa. Halos limang porsyento (5%) ng populasyon
ng kanayunan ang mayamang magsasaka.
Mapapasuporta sila sa pakikibakang antipasista
at anti-imperyalista. Pero sa antipyudal na pakikibaka,
kailangan silang manyutralisa.
ii. Panggitnang magsasaka
Karamihan sa mga panggitnang magsasaka ang may
sariling pag-aaring lupa at kagamitang pansaka na sapat
para mabuhay mula sa sariling paggawa. Mayroon ding ilan
178
na umuupa ng lupa. Sa kabuua’y hindi nila ibinebenta sa
iba ang kanilang lakas-paggawa. Kung may dagdag man
silang kita mula sa pagpapasahod o paggawa ng iba, maliit
na bahagi lamang ito ng kanilang kabuuang kita. May 15
hanggang 20 porsyento sila ng populasyon sa kanayunan.
May tatlong antas ang gitnang magsasaka: nakata-
taas, gitna at nakabababa.
Ang mga nakatataas-na-panggitnang magsasaka ay
bahagya o paminsan-minsang nagsasamantala. Pero ang
kinikita nila sa pagsasamantala ay umaabot sa higit 15
hanggang 30 porsyento ng kanilang kabuuang kita.
Ang mga gitnang-panggitnang magsasaka, sa
kabuuan, ay hindi tuwirang pinagsasamantalahan ng
panginoong maylupa, at sila mismo ay hindi nagsasamantala.
Gayunman, bahagya o paminsan-minsang nagsasamantala
ang ilang gitnang-panggitnang magsasaka, at ang kinikita
nila sa pagsasamantala ay umaabot sa isa hanggang 15
porsyento ng kanilang kabuuang kita.
Ang mga nakabababang-panggitnang magsasaka
ay bahagya o paminsan-minsang nagbebenta ng kanilang
lakas-paggawa, kaya’t ang sahod ay segundaryong parte
ng kanilang kabuuang kita. Nasa bingit sila ng pagi-
ging maralitang magsasaka at pinagsasamantalahan
sa pamamagitan ng upa sa lupa at interes sa pautang.
Pwedeng umabot sa 25 porsyento ang kinikita nila sa
pagbebenta ng kanilang lakas-paggawa.
Mabuway ang kalagayan ng kabuhayan ng mga
gitnang magsasaka laluna ng nakabababang antas.
Mapapalahok sila sa kilusang anti-imperyalista at anti-
pyudal. Sila ay mapagkakatiwalaang alyado ng proletaryado
at mahalagang pwersang pampakilos sa rebolusyon.
iii. Maralitang magsasaka
179
Karaniwan ay kasamá lamang ng panginoong maylupa ang
maralitang magsasaka at walang sariling pag-aaring lupa.
Kahit may maliit na parsela ng lupa ang ilan, pangunahin
silang umaasa sa pakikikasamá. May ilan silang simpleng
kagamitang pansaka pero karaniwang nanghihiram o
umuupa sila ng hayop na pansaka. Pitumpu’t lima hanggang
walumpung porsyento (75-80%) sila ng populasyon sa
kanayunan.
Kadalasang obligado silang magbenta ng lakas-
paggawa para madagdagan ang maliit na parte nila sa
ani. Mula sa sahod ang 25 hanggang 50 porsyento ng
kabuuang kita nila. Kaya marami sa kanila ay pana-panahong
manggagawang bukid din.
Bunga ng matinding pagsasamantala at pang-aapi,
ang maralitang magsasaka, kasama ang nakabababang-
panggitnang magsasaka, ay likas at pinakamapagka-
katiwalaang alyado ng proletaryado sa rebolusyon. Sila ang
pangunahing pwersa ng rebolusyon. Ang pakikibaka nila
para sa lupa ang pangunahing nilalaman ng demokratikong
rebolusyong bayan.
k. Ang petiburgesya
Sila ang pinakamababa at pina-
kamalaking saray ng lokal na
burgesya. Ang katayuan nila sa
ekonomya ay nasa pagitan ng
masang anakpawis at ng mga
mapagsamantala. Sapat-sapat ang
kabuhayan nila dahil sa kanilang
angking kakayahan, kaunting
puhunan o ilang kagamitan sa
produksyon.
180
Kabilang sa petiburgesya ang mayorya ng mga guro,
estudyante, propesyunal na maliit ang kita, empleyado at
mabababang upisyal ng gubyerno at mga empresa, gitnang
magsasaka, maliliit na negosyante at mangangalakal,
ekspertong tagayaring-kamay, karpintero-kontratista,
mangingisdang may sariling bangkang demotor at
kagamitan at bihasang manggagawa na mataas-taas ang
sahod. Pito hanggang walong porsyento (7-8%) ng buong
populasyon ang petiburgesyang lunsod.
Kasama ang proletaryado at uring magsasaka, ang
petiburgesya ay batayang pwersa ng rebolusyon. Sila ay
maaasahang alyado ng proletaryado. Mapagpasya ang
kanilang suporta para maikiling ang balanse ng pwersa pabor
sa rebolusyon. Ang intelihensya sa hanay ng petiburgesya
(kabataang estudyante, titser, propesyunal at intelektwal
na maliit ang kita) ay gumaganap ng mahalagang papel sa
pagpapalaganap ng rebolusyonaryong propaganda.
d. Ang pambansang burgesya
Sila ang saray ng burgesya na nasa gitna ng
malaking burgesyang kumprador at peti-
burgesya. Mga negosyante silang nagna-
nais ng makabansang industriyalisasyon.
Saklaw ng interes nila ang maliit na paga-
waan, pangingisda, maliitang pagmama-
nupaktura, katamtamang pangangalakal at
negosyo sa transportasyon at intermedyang
industriya. Isang porsyento (1%) sila ng
populasyon.
Kabilang sa mga produkto nila ang alak, sapatos,
tabako’t sigarilyo, simpleng kagamitan sa agrikultura,
lambat, lubid, langis ng niyog, arina, tela at damit,
semento, papel, tabla, produkto ng iskrap na metal,
plastik at iba pang mga produktong pangkonsumo. Hindi
181
sila nagtatrabaho, pero sila ang tuwirang nangangasiwa
sa kanilang negosyo. Tumutubo sila mula sa paggawa ng
manggagawa.
Mapapalahok ang pambansang burgesya sa rebo-
lusyon sa ilang panahon at limitadong saklaw. Kaya, dapat
maging mapanghimok sa kanila. Pero dahil mabuway ang
kanilang paninindigan, kailangang maging maingat sa
pakikitungo sa kanila.
Ang malaproletaryado
Sila ang kalipunan ng mga walang regular na pinag-
kakakitaan, wala o kulang ng hanapbuhay. Wala silang ari-
arian, at kung mayroon man, mga simpleng kasangkapan
lamang. Mayorya ng malaproletaryado ay binubuo ng mga
maralita at mababang panggitnang magsasaka o pana-
panahong mga manggagawang bukid. Kabilang din ang
maliliit na tagayaring-kamay, karpintero, maliliit na litratista,
maralitang mangingisda, maliliit na tagalako at kargador sa
palengke, tsuper ng dyip at traysikel, katulong sa bahay,
katulong sa maliliit na tindahan at tagasilbi sa restawran.
Relatibong malaki ang bilang nila dahil sa pagkaatrasado
ng kanayunan at pagkabansot ng industriya ng bayan. Sila
ang itinuturing na reserbang hukbo ng paggawa.
Isang pwersang pampakilos ng rebolusyon ang
malaproletaryado.
Ang lumpen-proletaryado
Dahil maraming walang hanapbuhay, patuloy na lumalaki
ang bilang ng mga lumpen-proletaryado. Sila ang mga
magnanakaw, maton, pulubi, bugaw, puta, manggagantso,
drug pusher, palaboy at iba pang nabubuhay sa gawaing
antisosyal. Sila ang latak ng lipunan. Ang paglitaw nila ay
resulta ng sapilitang kawalan ng trabaho.
182
Mabuway ang paninindigan ng mga lumpen. Madali
silang mabili ng kaaway at pwedeng maging mapanira.
Madalas silang gamiting eskirol, impormer, maton at mga
upahang nanggugulo at nananalakay sa rebolusyonaryong
kilusan. Hindi pwersang pampakilos ng rebolusyon ang saray
na ito ng lipunan.
Pero ang ilan sa kanila ay pwedeng magbago.
Magagamit sa rebolusyonaryong pakikibaka ang kanilang
pagkamuhi sa reaksyunaryong estado basta’t maingat silang
magagabayan.
Ang malaproletaryado at lumpen-proletaryado ay
hindi mga saray o bahagi ng uring proletaryo. Sa kanila, ang
katawagang “proletaryado” ay tumutukoy lamang sa kanilang
kawalan ng mga kagamitan sa produksyon.
3.
Bakit mahalagang bigyang-pansin ang
natatanging mga grupo sa lipunan?
Walang grupong panlipunan sa Pilipinas na maihihiwalay sa
pagsusuri sa uri. Kapag binibigyan ng Partido ng espesyal
na atensyon ang mga grupong panlipunan tulad ng mga
mangingisda, pambansang minorya, setler, kababaihan
at kabataan, hindi ito ginagawa para palabuin o pawalan
ng halaga ang makauring nilalaman kundi para bigyan ng
nararapat na atensyon ang partikular na kundisyong taglay
o pangangailangan ng bawat grupong panlipunan.
a.
 Ang mga mangingisda
Dahil sa pagiging pulu-pulo ng
Pilipinas, natatangi ang laki ng gru-
pong panlipunan ng mga mangi-
ngisda. Bukod sa mangingisda sa
dagat, mayroon ding mangingisda sa
malalaking ilog at lawa. Ang pangi-
ngisda ay hindi lamang dagdag na
183
hanapbuhay ng uring magsasaka. Mayroong pangingisda
lamang ang hanapbuhay at mahahati sila sa tatlong (3)
seksyon: mayaman, panggitna at maralita.
Ang mga mayamang mangingisda ay gumagamit
ng sariling bangkang demotor, malalaking lambat at
kagamitan sa pangingisda, bumibili ng lakas-paggawa ng
mga maralitang mangingisda at kumikita ng higit sa sapat
para sa pangangailangan ng pamilya. Ang mga panggitnang
mangingisda ay gumagamit ng sariling bangkang demotor,
lambat na katamtaman ang laki at kagamitan na di kasing
husay ng sa mayamang mangingisda, sa pangisdaang
munisipal lamang nangingisda at kumikita ng sapat lamang
para sa pamilya. Ang mga maralitang mangingisda ay
pwedeng may sariling bangka at kagamitan na mahina ang
klase, sa may baybayin pangunahing nangingisda at hindi
kumikita ng sapat para sa pamilya kaya kailangan pang
humanap ng ibang hanapbuhay, kadalasa’y sa pagsasaka
bilang pantulong na hanapbuhay; o pwedeng ibinebenta
nila ang kanilang lakas-paggawa sa mga mayamang
mangingisda at kapitalista sa pangingisda.
Ang mga mangingisda ay direktang pinagsasa-
mantalahan ng mga kapitalistang US at Hapon na nangi-
ngisda sa dagat at gumagamit ng malalaking troler at
mga plota (kabilang ang mga bapor na imbakan ng isda at
bapor na pabrika ng delatang isda) na sumisimot sa mga
pangisdaan; ng mga panginoong maylupang nagbabakod
at umaangkin sa pangingisda at nagdidikta ng presyo; at ng
abusadong mga upisyal ng gubyerno na basta na lamang
kumukuha ng buwis na pera o isda.
Pwedeng suportahan ng mga mangingisda, lalu-
na ng maralita at panggitna, ang anti-imperyalista at
antipyudal na pakikibaka. Importanteng-importante sila
sa pagkakawing at pagdedepensa sa mga pulo at sa
pagpapakain sa mamamayan. Pwede nilang payamanin ang
184
teorya at praktika ng digmang bayan sa pamamagitan ng
pagpapaunlad sa pakikidigmang dagat at pakikidigmang
inilulunsad sa mga ilog, lawa at wawa.
b. Ang pambansang minorya
Umaabot sa 14 porsyento ng po-
pulasyon ng Pilipinas ang mga
pambansang minorya. Ang pinaka-
marami ay ang mga Moro (Maguin-
danao, Maranao, Tausug at iba pa),
Lumad (mga katutubo sa Mindanao
na hindi Moro gaya ng Manobo,
B’laan, Bagobo, Higaonon, Subanen,
at iba pa), at Igorot (Kalinga, Bontoc,
Ifugao, Isneg, Tingguian, Kankana-ey
at Ibaloi), Ita at Mangyan.
Ang malawak na mayorya ng mga pambansang
minorya ay naninirahan sa mga liblib na lugar at mga
lugar na pinababayaan at inaabuso nang husto ng
reaksyunaryong gubyerno.
Ang kanilang lupaing ninuno ay kinakamkam ng
mga imperyalista, kumprador, panginoong maylupa at
burukratang kapitalista sa pamamagitan ng pagmamanipula
sa mga titulo ng lupa at ng mapanlinlang na mga programa
ng gubyerno. Lubos na binabalewala ang kanilang
katutubong mga kostumbre at batas. Palagi na lamang
silang napapalayas sa kanilang lupa sa pamamagitan ng
armas.
Mas mabigat ang pasanin ng mga pambansang
minorya sa Pilipinas kaysa iba pang mamamayang Pilipino.
Matagal na silang biktima ng sobinismong Kristiyano at
pang-aapi ng mga reaksyunaryo.
185
Kinikilala ng Partido ang karapatan nilang magpasya
sa sarili. Mapapagkaisa lamang sila at ang iba pang
mamamayang Pilipino batay sa pagkakapantay-pantay at
respeto sa kanilang kultura o lahi.
Ang tamang patakaran sa lahat ng pambansang
minorya ay panghawakan lagi ang proletaryong paninindigan
at gumawa ng kailangang pagsusuri sa mga uri. Ito lamang
ang paraan para puspusang makasanib sa kanila ang
Partido. Sa pagpapalitaw ng mga kadre ng Partido at Pulang
mandirigma sa mga pambansang minorya, hindi lamang
ang buong papet na estado ang maibabagsak ng Partido
kundi pati ang mga lokal na tirano sa mga teritoryo ng
mga pambansang minorya. Marami sa mga pambansang
minorya ang naitaboy sa pinakaliblib na lugar, at ang mga
lugar na ito ay pwedeng gawing makapangyarihang mga
base para sa rebolusyonaryong pakikidigma.
k. Ang mga setler
Ang mga setler sa mga bulubun-
dukin at kagubatan ng Pilipinas
ay isang importanteng peno-
menon dahil sa malakolonyal
at malapyudal na katangian ng
lipunang Pilipino. Importante sila
dahil sila’y inaapi, marami at nasa
tereyn na paborable sa armadong
pakikibaka. Sa ilang probinsya, ang mga setler ang
mayorya ng lokal na populasyon.
Ang mga setler sa mga bulubundukin at kagu-
batan ay mga magsasakang nawalan ng lupa at walang
makitang trabaho sa bukid o pabrika sa lugar na pinang-
galingan nila. Kahit sa umpisa ay mayroon silang
kapirasong lupang binubungkal at itinuturing na sa kanila,
karaniwa’y nabubuhay sila bilang maralitang magsasaka o
186
nakabababang-panggitnang magsasaka at hinahadlangan
ng reaksyunaryong gubyerno at iba’t ibang lokal na
mapagsamantala na magkaroon ng pormal na titulo sa
kanilang lupa.
Kadalasa’y nagiging biktima sila ng pangangam-
kam ng lupa, kapabayaan ng gubyerno, pang-uusura,
manipulasyon ng komersyante, “lagay” sa mga lokal na
burukrata, maton at bandido. Para sa sariling pakinabang
ng mga panginoong maylupa at upisyal ng reaksyunaryong
gubyerno, madalas na inuudyukan ng mga ito na
maghidwaan ang mga komunidad ng mga setler at ng mga
katutubo.
d. Ang kababaihan
Isang malaking pwersa ang kababaihan sa lipunang
Pilipino. Humigit-kumulang, kalahati ng 106 milyong
Pilipino ay kababaihan. Nagmumula sila sa iba’t ibang uri
pero ang higit na nakararami ay kabilang sa uring inaapi
at pinagsasamantalahan. Mga manggagawa at magsasaka
ang bumubuo sa 90 porsyento ng kababaihan sa buong
bayan.
Bukod sa maka-
uring pagsasamantala at
pang-aapi, dumaranas
ang masa ng kababaihang
anakpawis ng dagdag
na pang-aapi dahil sa
mababang katayuan nila
sa lipunan. Itinatakda
ito ng sistemang mala-
kolonyal at malapyudal at
ng kaagapay na pyudal at
187
burges na kulturang ipinapalaganap ng mga naghaharing
uri. Ginagamit nila ang pyudal at burges na pananaw sa
kababaihan para higit na pagsamantalahan at apihin ang
kababaihang anakpawis at masigurong sila’y manahimik,
maging sunud-sunuran at hindi lumalaban.
Dulot ng mababang katayuan sa lipunan, mas kaunti
ang oportunidad ng mga babae na maempleyo kaysa mga
lalaki. Higit na limitado ang karapatan ng kababaihang
lumahok at magdesisyon sa mga usapin tungkol sa
gubyerno at lipunan, at kahit sa loob ng pamilya. Mas
limitado ang oportunidad nilang makapag-aral. Biktima rin
sila ng karahasan at kapabayaan ng gubyerno.
Obhetibong interes ng kababaihan mula sa mga
pinagsasamantalahan at inaaping uri at sektor ang
pagrerebolusyon. Tanging sa rebolusyonaryong pagbabago
ng mga panlipunang kundisyon mabubunot ang magaganit
na pang-ekonomya, pampulitika, pang-ideolohiya at sosyo-
kultural na ugat ng pangkasarian at makauring pang-aapi
sa masang kababaihan.
Ngunit hindi ito mangyayari kung hindi kikilos
mismo ang kababaihan. Higit sa lahat, ang pinakamalaking
katiyakan na matutugunan ang partikular na interes ng
kababaihan kapwa sa loob at labas ng rebolusyon ay ang
mismong pagpapalakas sa rebolusyonaryong kilusan
ng kababaihan. Ang kanilang papalaking papel sa loob
ng Partido, hukbong bayan at mga rebolusyonaryong
organisasyong masa ay nagsisilbing inspirasyon sa iba
pang kababaihan, gayundin sa kalalakihan sa pang-
kalahatan. Dapat patuloy na hikayatin ang mas marami
pang kababaihan na yakapin ang rebolusyon at patuloy na
itaas ang antas ng kanilang rebolusyonaryong pagkilos.
Ang tagumpay sa ganitong larangan ay magkaugnay na
tagumpay ng kilusan sa pagpapalaya ng kababaihan at ng
sambayanan.
188
e. Ang kabataan
Isang malaking pwersa sa lipu-
nang Pilipino ang kabataan na
binubuo ng mga may edad 13
hanggang 35 taon.
Noong Enero 2018 ,
mahigit 29 milyon o 29 por-
syento ng populasyon ng Pili-
pinas ang kabilang sa sektor
ng kabataan.
Nakapaloob ang kabataang Pilipino sa iba’t ibang
uri. Karamihan ay kabilang sa uring manggagawa at
magsasaka. Marami-rami rin ang kabilang sa petiburgesya
na kinabibilangan ng kabataan-estudyante, mga empleyado
at propesyunal na maliit ang kita at iba pa.
Taglay ng kabataan ang kasiglahan ng pag-iisip
at pangangatawan. Bukas ang isip nila sa pagbabago, sa
pagrerebolusyon. Sila’y bagong pwersa na dumaranas
ng pagsasamantala at pang-aapi, interesado at handang
makibaka para wakasan ang naghaharing sistema at itayo
ang mas maaliwalas na bukas. Sila ang tagapagmana at
tagapagpatuloy ng rebolusyon.
Hirap at pinagsasamantalahan — ganito ang
kalagayan sa kabuhayan ng mayorya ng kabataan. Tulad
ng malawak na sambayanan, hindi sila nagtatamasa ng
anumang makabuluhang demokratikong karapatan sa
kasalukuyang lipunan. Ipinagkakait o sinusupil ng mga
naghaharing uri ang kanilang karapatan sa ekonomya,
pulitika at kultura.
Madilim ang kinabukasan ng kabataang Pilipino
sa ilalim ng ganitong sistema. Habang nagpapatuloy ito,
189
hindi lubos na mapapaunlad ang kanilang kakayahan.
Hindi mabibigyang-laya ang angkin nilang lakas at talino
para sa bayan. Sa halip pinipiga ito ng dayuhan at lokal na
mapagsamantala para sa sariling pakinabang.
Kaya kailangang yakapin at isulong ng kabataang
Pilipino ang demokratikong rebolusyong bayan. Malaking
papel ang ginampanan nila sa pagpapanibagong-sigla
ng rebolusyonaryong kilusan at paglulunsad ng bagong
demokratikong rebolusyon. Mula noon hanggang ngayon,
masiglang lumalahok ang kabataan sa demokratikong
rebolusyong bayan.
Kinikilala ng rebolusyonaryong kabataan na mai-
pagtatagumpay lamang ang rebolusyon sa pagkilos
at pakikibaka ng malawak na masa ng sambayanan,
laluna ng masang manggagawa at magsasaka. Kaya ang
pagkilos nila ay bahagi at nagsisilbi sa demokratikong
rebolusyong bayan. Kabilang sila sa binubuklod ng
demokratikong rebolusyong bayan para lumahok sa
pagbabagsak sa naghaharing sistema at sa pagsusulong
sa interes ng mamamayan.
Importanteng umasa sa kabataan sa matagalang
rebolusyonaryong pakikibaka. Sa pagmomobilisa sa
kabataan, natitiyak na walang tigil na lilitaw ang mga
magpapatuloy sa rebolusyonaryong kilusan.
4.
Bakit mahalaga ang pana-panahong
pagsusuri sa mga uri sa proseso
ng pagsusulong ng demokratikong
rebolusyong bayan?
Pwedeng mangyari na maikaklasipika ang isang tao sa
dalawa o higit pang kategorya ng uri. Dahil sa malakolonyal
at malapyudal na katangian ng ekonomya, ang isang kabilang
sa uring panginoong maylupa ay pwedeng kabilang din sa
190
malaking burgesya o sa panggitnang burgesya. Pwedeng
tukuyin ang prinsipal na katangian ng uri ng taong ito
batay sa kanyang prinsipal na pinagkakakitaan. Kapag isa
ring pambansang burges ang isang panginoong maylupa,
magkahiwalay at tamang hinaharap ang kanyang interes
bilang panginoong maylupa at interes sa industriya o
komersyo. Ang isang myembro ng intelihensya ay pwedeng
magmula sa pamilyang panginoong maylupa, pambansang
burges o mayamang magsasaka, pero naghahanapbuhay
siya bilang petiburges ng lunsod. Sa esensya, kinikilala
siyang myembro ng petiburgesya ng lunsod.
Gayunman, hindi lamang pamantayang pangkabu-
hayan ang dapat gamitin sa pagkaklasipika ng mga
indibidwal. Nahuhubog ang rebolusyonaryo o kontra-
rebolusyonaryong katangian ng isang indibidwal sa takbo
ng pakikibaka, laluna pagdating sa usapin ng pagiging
proletaryong rebolusyonaryo. Walang isinisilang na Pula
kahit sa mga anakpawis. Sa mga inaapi’t pinagsasaman-
talahan, pwedeng magkaroon ng sandakot na eskirol na
dahil sa kontra-rebolusyonaryong aktitud ay napupunta sa
panig ng mga kaaway ng mamamayan. Sa mga myembro ng
petiburgesya, may pwedeng maging abanteng elemento sa
rebolusyonaryong pakikibaka. Kahit sa myembro ng mga
mapagsamantalang uri, may mga bukod-tanging kaso ng
mga indibidwal na nagbabago at pumapanig sa rebolusyon.
Kung gayon, dapat bigyan ng nararapat na importansya ang
pamantayan ng paninindigang pampulitika at ang proseso
ng pagbabago ng ideolohiya.
Batay sa mga uri at saray, kailangan din ang paulit-
ulit na pagsusuri sa mga uri nang sa gayo’y magkaroon tayo
ng tamang pagsapol sa mga pagbabago sa pampulitikang
aktitud na ibinubunga ng bagong materyal na kundisyon,
at gayundin sa mga pagbabago sa materyal na kundisyon
dahil sa mga pagbabago sa pampulitikang aktitud.
K.
191
Ang tatlong mahahalagang
sandatang kailangan para magtagumpay
ang demokratikong rebolusyong bayan
Ang tatlong sandata ng rebolusyong Pilipino ay ang
Partido Komunista ng Pilipinas, ang Bagong Hukbong
Bayan at ang pambansang nagkakaisang prente. Sa
madaling sabi, ang Partido Komunista ng Pilipinas, na
kumakatawan sa proletaryado, ay gumagamit ng dalawang
makapangyarihang sandata, ang armadong pakikibaka at
ang nagkakaisang prente.
192
1.
Bakit kailangan ang makauring liderato
ng proletaryado at ng Partido nito,
ang Partido Komunista ng Pilipinas?
Hindi magkakaroon ng matagumpay na rebolusyon kung
wala ang tamang liderato ng isang tiyak na uri. Ang
proletaryado ang namumunong uri sa rebolusyong Pilipino
ngayon. Sila ang pinakaabanteng pwersa sa produksyon at
pulitika sa Pilipinas at sa buong mundo. Sila ang nagdadala
sa bandera ng unibersal na teorya ng Marxismo-Leninismo-
Maoismo, na kung wala ay hindi pwedeng lumitaw ang tunay
na rebolusyonaryong kilusan sa Pilipinas sa kasalukuyang
panahon.
Mula noong Unang Digmaang Pandaigdig (1914-
1918) at Rebolusyong Oktubre (1917), nang pumihit ang
takbo ng kasaysayan ng mundo sa landas ng sosyalismo
mula sa landas ng kapitalismo, ang proletaryadong
Pilipino lamang ang nagkaroon ng kakayahang unawain at
yakapin nang husto ang mga mithiing makabayan at
progresibo ng buong sambayanang Pilipino. Pagkatapos
ng Ikalawang Digmaang Pandaigdig (1939-1945), ng
pambansang paglaya ng sambayanang Tsino (1949) at iba
pang mga sambayanan, at pagkatapos ng Dakilang Prole-
taryong Rebolusyong Pangkultura sa Tsina (1966-1976),
lalo pang luminaw ang istorikong papel ng proletaryadong
Pilipino bilang namumunong uri ng rebolusyong Pilipino.
Nitong nagdaang halos 90 taon mula nang itatag
ang Partido noong 1930, ang proletaryado ang uri sa lipunang
Pilipino na nangahas sa landas ng rebolusyonaryong arma-
dong pakikibaka laban sa mga dayuhan at lokal na mang-
aapi’t mapagsamantala. Sila ang uring nakapagtamo ng
pinakamalalim na karanasan at mga aral sa kongkretong
praktika ng rebolusyong Pilipino.
Dahil sa likas na katangian ng uring proletaryo,
193
hindi lamang sa kagyat na hinaharap nila makakayang
magbigay ng rebolusyonaryong liderato kundi pati sa
malayong hinaharap hanggang maabot ang yugto ng
komunismo. Pinamumunuan nila ang kasalukuyang yugto
ng demokratikong rebolusyong bayan at pamumunuan
din ang kasunod na yugto, ang rebolusyong sosyalista.
Ang Partido Komunista ng Pilipinas ang pinaka-
abanteng kumakatawan at prinsipal na instrumento ng
rebolusyonaryong liderato ng proletaryadong Pilipino sa
pagtupad sa makasaysayan nilang tungkulin. Binubuo ang
Partido ng pinakaabanteng mga elemento ng proletaryado
at kung gayo’y konsentradong ekspresyon ito ng lakas sa
ideolohiya, pulitika at organisasyon ng proletaryado bilang
uring namumuno.
Kung wala ang rebolusyonaryong Partidong ito,
hindi magkakaroon ng rebolusyonaryong kilusan.
Responsable ang Partido sa tamang paggamit ng uniber-
sal na teorya ng Marxismo-Leninismo-Maoismo sa kong-
kretong kundisyon ng lipunang Pilipino. Ang praktikal na
liderato at mga patakaran nito ang nagtatakda sa takbo
ng rebolusyonaryong kilusan. Bilang pangkalahatang
pamunuan ng rebolusyong Pilipino, tinitiyak ng Partido
na maisusulong sa tamang estratehiya at mga taktika ang
rebolusyon.
Kahit maliit ang proletaryado sa lipunang mala-
kolonyal at malapyudal tulad ng sa Pilipinas, ang
Partido Komunista ng Pilipinas bilang pinakaabanteng
destakamento nila ay malalim na umuugat sa malawak
na masa ng mamamayan at nagpapalakas para maging di
magagaping pwersa sa bag-as ng buong rebolusyonaryong
kilusang masa. Mahigpit na ikinakawing ng Partido ang
proletaryado sa uring magsasaka at pati sa iba pang
rebolusyonaryong uri at grupo sa Pilipinas. Sa pagbibigay
ng Partido ng proletaryong liderato sa uring magsasaka,
194
mahahawakan ang prinsipal nitong sandata, ang malakas
na hukbong bayan, at mapapaunlad ang batayan para
mahawakan ang isa pang makapangyarihang sandata,
ang pambansang nagkakaisang prente ng lahat ng
rebolusyonaryong uri at saray. Matamang nagmamatyag
sa peligro ng modernong rebisyunismo ang Partido. Sa
nagdaang mga dekada, matagumpay na naiwaksi ng Partido
ang mga kontra-rebolusyonaryong linyang rebisyunistang
dinala nina Felimon Lagman, Arturo Tabara, Ricardo Reyes,
Romulo Kintanar at ahente ng CIA na si Joel Rocamora.
Ang Partido ay walang pagod na naglulunsad ng kilusang
pagwawasto para maiwaksi ang mga pagkakamali noong
nakaraan at pati sa kasalukuyan.
2.
Bakit kailangan ang kilusang magsasaka
at ang armadong pakikibaka?
Ang uring magsasaka ang kalakhang pwersa ng rebo-
lusyong Pilipino. Sila ang pinakamalaking pwersang
masa sa isang bayang malakolonyal at malapyudal.
Kung wala ang makapangyarihang suporta nila, hinding-
hindi magtatagumpay ang demokratikong rebolusyong
bayan. Ang problema nila ang pangunahing nilulutas ng
demokratikong rebolusyong bayan. Sa paglutas lamang
sa problemang ito mapupukaw at mamomobilisa ng
proletaryado at ng Partido nito ang masang magsasaka.
Walang solusyon sa problema ng magsasaka kundi
ang maglunsad ng armadong pakikibaka, magsagawa ng
rebolusyong agraryo at magtayo ng mga rebolusyonaryong
base. Habang isinasagawa ang rebolusyonaryong
pakikibaka para sa lupa bilang paraan ng pagtupad sa
pangunahing demokratikong nilalaman ng rebolusyong
Pilipino, natutupad din ang sentral na tungkulin ng buong
pambansang rebolusyonaryong kilusan na agawin at
konsolidahin ang kapangyarihang pampulitika. Mabubuo
lamang ang mga pangunahing armadong pangkat ng
195
rebolusyong Pilipino sa paglulunsad ng gerang magsasaka.
Kung gayon, di maiiwasan na sa uring magsasaka lamang
pwedeng magmula ang malawak na mayorya ng mga
Pulang mandirigma ng Bagong Hukbong Bayan.
Magkakamali ang isang partido komunista sa
malakolonyal at malapyudal na bayan kung sa kalunsuran
imbes na sa kanayunan ibibigay ang prinsipal na diin
ng gawaing masa nito. Kapag ganoon ang ginawa ay
maliligaw ito at makakagawa ng “kaliwang” oportunistang
pagkakamali na tangkaing agawin ang kapangyarihan
batay, pangunahin, sa lakas ng masang proletaryado
sa kalunsuran, nang walang sapat na suporta mula sa
uring magsasaka, o makagagawa naman ng kanang
oportunistang pagkakamali na umasa nang walang-
hanggan sa parlamentaryong pakikibaka at sa mga walang
prinsipyong pakikipagkompromiso sa mga imperyalista’t
mga naghaharing uri tulad ng tinangkang gawin ng mga
lokal na rebisyunistang taksil.
Dahil isinasaalang-alang ang di pantay na pag-
unlad ng lipunang Pilipino, ang dapat bigyan ng prin-
sipal na diin ay ang rebolusyonaryong pakikibaka sa
kanayunan at ang dapat bigyan ng segundaryong diin
ay ang rebolusyonaryong pakikibaka sa kalunsuran. Sa
lahat ng oras, dapat maging mahusay ang koordinasyon
ng rebolusyonaryong pakikibaka sa kalunsuran at sa
kanayunan. Pero hinding-hindi natin dapat kaligtaan
ang sentral na katotohanan na nasa kanayunan ang
pinakamahinang kawing ng kapangyarihang pam-
pulitika ng kaaway at doon pinakamalawak ang lugar na
mapagmamaniobrahan ng armadong pwersa ng bayan sa
pira-pirasong pag-ubos at hakbang-hakbang na pagdurog
sa kontra-rebolusyonaryong armadong pwersa.
Dapat masigasig na ipatupad ang estratehikong
linya ni Tagapangulong Mao na kubkubin ang kalunsuran
196
mula sa kanayunan. Sa kanayunan mapipilit ang kaaway
na ikalat nang manipis ang kanilang pwersa at maaakit
sila sa mga lugar na ang inisyatiba ay ating-atin. Kahit sa
umpisa’y estratehikong nakukubkob tayo ng kaaway, isa
laban sa sampu, sa taktika’y makukubkob naman natin
sila, sampu laban sa isa. Sa katagalan, ang agos ng gera ay
siguradong maipipihit laban sa kanila habang nababawasan
ang aktwal nilang pwersa at sa mga dahilang pampulitika’y
nahihirapan silang kumuha ng bago. Sa lahat ng oras,
mapipilitan silang magtalaga ng napakalaking pwersang
militar kahit man lamang sa istatikong pagdedepensa
sa kanilang mga syudad, malalaking kampo at mga
pangunahing linya ng komunikasyon at transportasyon.
Sa katagalan ay masasangkot din nang husto ang kanilang
parasitiko’t pasibong pwersang militar sa mga hidwaan ng
mga paksyon ng mga reaksyunaryong uri.
Sa kanayunan, makapagpapaunlad tayo ng ilang
larangan ng labanan na iba’t iba ang kalidad, mula mga
sonang gerilya hanggang mga baseng purok. Sa gawaing
ito, lagi tayong magtiwala at umasa sa masa dahil ang
rebolusyon ay pagsisikap ng masa. Dapat lagi tayong
pangunahing umasa sa mga maralitang magsasaka, naka-
bababang-panggitnang magsasaka at lahat ng seksyon
ng proletaryado at malaproletaryado na nasa kanayunan.
Isa pa, dapat nating kunin sa panig ng rebolusyon ang
mga panggitnang magsasaka at nyutralisahin ang mga
mayamang magsasaka para maihiwalay at madurog ang
mga pangunahing haligi ng pyudalismo at lahat ng iba
pang lokal na tirano.
Sa paglikha ng mga baseng purok, umaasa tayo
sa matatag na organisasyon ng Partido, malakas-lakas na
Pulang Hukbo, tereyn na paborable sa operasyong militar
at sapat na mapagkukunan ng kabuhayan.
Ang pinakaatrasadong mga purok sa kanayunan
197
ay magagawa nating pinakasulong na muog sa pulitika,
militar, ekonomya at kultura ng rebolusyon. Malilikha na
natin ang armadong nagsasariling rehimen o rebolusyo-
naryong gubyerno ng bayan sa kanayunan kahit hindi pa
natatalo ang kaaway sa kalunsuran. Makasusulong lamang
ang rebolusyon batay sa mga solidong demokratikong
tagumpay sa kanayunan. Dahil di pantay ang pag-unlad ng
lipunang Pilipino, sa di pantay na paraan lamang pwedeng
umunlad ang demokratikong rebolusyong bayan. Kung
gayon, kailangan ang matagalang digmang bayan para
puspusang maganap ang rebolusyon sa buong Pilipinas.
198
3.
Bakit kailangang itayo ang saligang alyansa ng
manggagawa at magsasaka bilang pundasyon
ng pambansang nagkakaisang prente?
Ang saligang alyansa ng uring manggagawa at uring
magsasaka ang nagsisilbing matibay na pundasyon ng
pambansang nagkakaisang prente. Sa pagbubuo lamang
ng ganitong alyansa pwedeng maakit sa pambansang
nagkakaisang prente ang mga panggitnang pwersang tulad
ng petiburgesya at pambansang burgesya para maihiwalay
ang mga pusakal na kaaway. Nagsisilbi ang pambansang
nagkakaisang prente sa linyang pampulitika ng Partido na
ang rebolusyong Pilipino sa saliga’y rebolusyon ng masang
anakpawis laban sa imperyalismong US, pyudalismo at
burukratang kapitalismo.
Sa pamamagitan ng pambansang nagkakaisang
prente, malawak na napalalaganap ng Partido ang
pampulitikang impluwensya nito at natatamo ang pinaka-
malawak na suporta ng masa at iba pang progresibong uri
at saray. Nakabatay ang malawak na gawaing ito sa mga
pagsisikap ng proletaryado na itayo ang nagsasariling
lakas nila sa pamamagitan ng armadong pakikibaka na
pangunahing sinusuportahan ng uring magsasaka. Ang
tunay na nagkakaisang prente para sa demokratikong
rebolusyong bayan ay para sa paglulunsad ng armadong
pakikibaka.
Ikinalat ng mga kontra-rebolusyonaryong rebisyu-
nista ang lumang nakalalasong ideya na ang nagkakaisang
prente ay pangunahin para sa parlamentaryong pakikibaka.
Ipinalaganap din nila ang kontra-rebolusyonaryong pananaw
na hindi kailangan ang pamumuno ng proletaryado sa
pamamagitan ng partido nito, ang Partido Komunista, sa
loob ng nagkakaisang prente, at sa gayon ay ipinailalim
sa pamumuno ng burgesya ang nagkakaisang prente.
199
Kailangang imantini ng proletaryado at ng Partido
ang kanilang liderato, kalayaan at inisyatiba sa loob ng
nagkakaisang prente habang kinikilala ang kalayaan
at inisyatiba ng kanilang mga alyado at binibigyan ng
konsesyon ang mga ito, sa kundisyong may pagka-
kasundo sa pangkalahatang programang tumutugma sa
pangkalahatang linya at programa ng demokratikong
rebolusyong bayan, at sa kundisyong hindi makakasira ang
ganoong mga konsesyon sa saligang interes ng masang
anakpawis.
Kaugnay ng pambansang burgesya laluna, alam na
alam ng Partido na kailangan ang pagkakaisa at tunggalian
sa nagkakaisang prente. May dalawang katangian ang
uring ito: rebolusyonaryo ang isang aspeto at reaksyunaryo
ang isa pang aspeto. “Kaliwang” oportunismo na itakwil
ang uring ito bilang ganap na kontra-rebolusyonaryo, at
kanang oportunismo naman na yakapin sila bilang ganap
na rebolusyonaryo. Ang tamang patakaran ay makipagkaisa
sa kanila hanggang sa antas lamang na katumbas ng
pagsuporta nila sa rebolusyon sa loob ng partikular na
panahon at kasabay nito’y punahin sila sa pagdadalawang-
loob o tendensya nilang magtraydor sa rebolusyon. Dahil
sa patakarang ito, lagi tayong magiging mapagmatyag.
200
D.
1.
Ang matagalang digmang bayan at
ang estratehikong linya ng pagkubkob
sa kalunsuran mula sa kanayunan
Ano ang matagalang digmang bayan?
Ang matagalang digmang bayan ay ang rebolusyonaryong
digma na pangunahing inilulunsad sa kanayunan ng
Partido Komunista ng Pilipinas, Bagong Hukbong Bayan at
mamamayang Pilipino para kamtin ang tunay na kalayaan
at demokrasya.
Sa matagalang digmang bayan pangunahing diin
ang pagsusulong ng rebolusyon sa kanayunan. Dito mata-
tagpuan ang pinakamahinang kawing sa kapangyarihan ng
kaaway, ang malawak na kalupaang paborable sa armadong
pakikibaka at ang masang magsasaka na pangunahing
pwersa ng rebolusyon. Dito pangunahing inilulunsad ang
pakikibakang antipyudal para ibagsak ang kapangyarihan
ng mga panginoong maylupa at itayo ang demokratikong
kapangyarihan ng bayan.
Sa kanayunan, nakakapag-ipon ang rebolusyo-
naryong mga pwersa ng lakas na pandurog sa kaaway.
Hakbang-hakbang na pinapaunlad ang armadong
pakikibaka, rebolusyong agraryo at mga baseng rebolus-
yonaryo hanggang sa mapantayan at sa kalauna’y
malamangan at magapi ng hukbong bayan ang armadong
pwersa ng kaaway. Pinakamasahol na ang pang-aapi at
pagsasamantalang pinaiiral ng mga reaksyunaryo sa
masang magsasaka. Gayunman, napakalawak ng kana-
yunan kung kaya hindi maiwasan ng kaaway na kumalat
nang manipis o pabayaan ang malawak na purok kapag
nakatipon sa ilang lugar. Samakatwid, ang kanayunan ang
matabang lupa sa pag-usbong at pagyabong ng Pulang
kapangyarihang pampulitika — ang hukbong bayan, mga
201
organo ng demokratikong kapangyarihang pampulitika,
mga organisasyong masa at ang Partido.
Sa bayan natin ay nailulunsad ang matagalang
digmang bayan dahil sa relatibong malawak ang di maunlad
na kanayunan na kinaroroonan ng kalakhan ng populasyon.
Maraming lugar ang relatibong malayo sa mga sentro
at pangunahing linya sa komunikasyon ng kaaway at
pinamumuhayan ng mga mamamayang umaasa sa sarisari
nilang produktong bukid.
202
Sa paglulunsad ng matagalang digmang bayan, sa
mahabang panahon lamang natin pahakbang-hakbang
na mapauunlad ang mga pwersa natin sa pautay-utay na
paggapi sa mga pwersa ng kaaway. Wala tayo sa katayuang
iharap ang maliliit at mahihina nating pwersa sa mga
estratehikong mapagpasyang pakikipagsagupa sa mga
pwersa ng kaaway na nakalalamang sa militar. Matatag na
patakaran natin ang sumuong lamang sa labanang kaya
nating ipagtagumpay. Kung hindi’y umiiwas tayo sa kaaway
na hindi natin matatalo at humahanap ng pagkakataong
dagukan ang isang pwersa ng kaaway na kaya nating gapiin.
Sa paglulunsad ng matagalang digmang bayan,
ginagamit natin ang estratehikong linyang kubkubin ang
mga lunsod mula sa kanayunan. Matatag nating pinau-
unlad ang mga base at sonang gerilya sa iba’t-ibang
estratehikong lugar sa bayan. Sa susunod na yugto,
ang mga lugar na ito’y pag-uugnayin ng mga regular na
pwersang makilos na nasa pusisyon nang magtanggol sa
higit na malalaki at matatag na baseng rebolusyonaryo sa
kanayunan. Mula sa ganoong mga base ay maaagaw natin
sa wakas ang mga lunsod at makasusulong tayo tungo sa
tagumpay sa buong bayan.
2.
Ano ang rebolusyonaryong kilusang
inilulunsad sa kalunsuran?
Habang pangunahing tungkulin na isulong ang matagalang
digma sa kanayunan, segundaryong tungkulin naman na
paunlarin ang rebolusyonaryong kilusang lihim, at ang
malawak na demokratikong kilusang masa sa kalunsuran.
Ang pangunahing katangian ng rebolusyonaryong
kilusang inilulunsad sa kalunsuran ay ang pagiging ligal
at depensiba. Sa kalunsuran pinupukaw, inoorganisa’t
pinapakilos ang masa ng mga manggagawa at iba pang
maralita, gayundin ang petiburgesya (laluna ang mga
estudyante’t guro), at iba pang gitnang pwersa para sa
203
mga pakikibakang anti-imperyalista at antipasista, at para
suportahan ang rebolusyonaryong kilusan sa kanayunan.
Matagalang tungkulin ng rebolusyonaryong kilusan
sa kalunsuran ang paghahanda ng masang tagalunsod para
sa panahong handa nang agawin ng hukbong bayan ang
mga kalunsuran.
3.
Paano ang ugnayan ng rebolusyonaryong
kilusang inilulunsad sa kanayunan
at kalunsuran?
Ang pagsulong ng rebolusyonaryong kilusan sa kana-
yunan ay nagbibigay-sigla sa rebolusyonaryong kilusan
sa kalunsuran. Nakapagpapainam sa kalagayan para
sa pagsusulong ng rebolusyonaryong pakikibaka sa
kalunsuran ang pagsulong ng armadong pakikibaka sa
kanayunan na nagpapahina sa kaaway.
Sa kabilang banda, ang rebolusyonaryong kilusan
sa kalunsuran ay nagbibigay ng kinakailangang suportang
pampulitika, tao at materyal sa rebolusyonaryong kilusan
sa kanayunan.
Pinagsasanib natin ang mga rebolusyonaryong
pakikibaka sa kalunsuran at sa kanayunan; sa mga bayan
at sa mga baryo; sa mga pulang purok, puting purok at
rosas na purok.
Nagpapakahusay tayo sa pagkukumbina ng mga
aktibidad na ligal, iligal at malaligal sa pamamagitan
ng laganap at matatag na kilusang lihim. Ang rebolus-
yonaryong kilusang lihim na umuunlad sa tabing ng mga
aktibidad na demokratiko at ligal ay dapat magtaguyod
sa komprehensibong pag-unlad ng mga pwersang
rebolusyonaryo, mag-ugnay sa magkakahiwalay na bahagi
ng Partido at hukbong bayan sa bawat antas.
204
E.
Ang programa para sa
demokratikong rebolusyong bayan
Isinasaad ng programa ng demokratikong rebolusyong
bayan ang mga saligang prinsipyo, layunin at tungkulin ng
demokratikong rebolusyong bayan. Batay ito sa Programa
para sa Demokratikong Rebolusyong Bayan na pinagtibay
ng PKP noong 1968 at ng Ikalawang Kongreso noong 2016.
Tinatanggap ito ngayon ng malawak na masa bilang gabay
sa pagsusulong sa demokratikong rebolusyong bayan.
Napatunayan nang wasto ang pangunahing mga nilalaman
nito, sa rebolusyonaryong pakikibaka sa nakaraang mahigit
limang dekada.
1.
Ano ang sentral na tungkulin ng
demokratikong rebolusyong bayan?
Sentral na tungkulin ng demokratikong rebolusyong
bayan na ibagsak ang imperyalismong US, pyudalismo at
burukratang kapitalismo at agawin at konsolidahin ang
kapangyarihang pampulitika. Layunin nitong palayain
ang sambayanang Pilipino sa dayuhan at pyudal na
pagsasamantala at pang-aapi.
2.
Ano ang tungkulin ng demokratikong
rebolusyong bayan sa larangan ng pulitika?
Dapat gawin ang lahat para kapwa makamit ang
pambansang rebolusyon na pangunahing laban sa
imperyalismong US at ang demokratikong rebolusyon
laban sa pyudalismo at pasismo. Dapat ibagsak ang
magkasanib na reaksyunaryong diktadura ng malaking
burgesyang kumprador, uring panginoong maylupa
at mga burukarata kapitalista, at palitan ng sistema
ng demokratikong estadong bayan, isang gubyernong
koalisyon o nagkakaisang prente ng proletaryado, uring
205
magsasaka, petiburgesya, pambansang burgesya at lahat
ng iba pang makabayan.
Isang bagong demokratikong republika na pinamu-
munuan ng proletaryado at nagtutugma-tugma sa mga
interes ng lahat ng rebolusyonaryong uri’t saray ang
papalit sa kasalukuyang huwad na republika na walang
iba kundi papet na likha ng imperyalismong US at
mapamwersang instrumento ng mga mapagsamantalang
uri. Ang republikang ito ay magkasanib na paghahari ng
lahat ng rebolusyonaryong uri’t saray na pamumunuan
ng proletaryado. Magkakaroon ng mga kongreso o
kumperensyang bayan mula pambansa hanggang pam-
probinsya o pandistritong antas ng gubyerno. Sa mga
nakabababang antas, magkakaroon din ng kinatawang
mga organo ng pamamahala. Sa bawat antas, ihahalal
ang mga kinatawan ng mamamayan ayon sa sistema ng
206
panlahatan at pantay-pantay na pagboto. Ang prinsipyo ng
demokratikong sentralismo ang magiging pangunahing
prinsipyong pang-organisasyon ng Demokratikong
Republikang Bayan ng Pilipinas.
Ang Pambansang Kongresong Bayan ay bubuuin
ng mga kinatawang hinirang ng gubyernong bayan sa
mga probinsya. Magkakaroon ng iba pang mga kinatawan
ng demokratikong mga uri, partido at grupo na sinang-
ayunan ng mga kinatawan ng gubyernong bayan sa
mga probinsya at rekomendado ng organisasyon ng
pambansang nagkakaisang prente. Pupulungin ito matapos
ang tagumpay sa buong bayan o pagkalaya ng malaking
bahagi ng Pilipinas.
Kahit hindi pa lubusang naibabagsak sa buong
bayan ang reaksyunaryong estado, itinatatag na ang
demokratikong gubyernong bayan sa mga lugar na
nagtagumpay na ang mamamayan. Itinatayo ang mga
komiteng rebolusyonaryo sa baryo bilang binhi o aktwal
na organo ng demokratikong kapangyarihang pampulitika.
3.
Ano ang mga tungkulin ng demokratikong
rebolusyong bayan sa larangang militar?
Sa baril nagmumula ang kapangyarihang pampulitika.
Hangga’t hindi nadudurog ang kontra-rebolusyonaryong
armadong pwersa, hindi maitatatag ang armadong
nagsasariling rehimen sa kanayunan o ang sistemang
demokratikong estadong bayan sa buong Pilipinas.
Ang Bagong Hukbong Bayan ang magiging sandigan
ng demokratikong estadong bayan. Prinsipal na tungkulin
nito ngayon na agawin at konsolidahin ang kapangyarihang
pampulitika. Dapat lagi nitong pagsilbihan ang sambayanan
at idepensa sila sa kanilang mga kaaway.
207
Dapat magkaroon ng katangiang masa ang lahat ng
armadong pwersa ng bayan at dapat pamunuan ang mga ito
ng proletaryado at ng Partido nito. Sa proseso ng pagsulong
ng armadong pakikibaka mapauunlad ang pangunahing
mga anyo ng armadong pwersa ng bayan: mga yunit
gerilya, regular na pwersang makilos at regular na pwersa
sa ilang kalagayan. Pauunlarin din nito ang mga pantulong
at reserbang pwersa tulad ng milisyang bayan, yunit
pananggol-sa-sarili at mga armadong partisanong lunsod.
Pangunahin silang nagmumula sa uring magsasaka.
Sa kanayunan muna dapat likhain ang mga rebolus-
yonaryong base at sonang gerilya. Doon kailangang talunin
ang kaaway bago tuluyang agawin ang kapangyarihan sa
kalunsuran. Ang Bagong Hukbong Bayan ay susulong nang
paalun-alon sa loob ng mahabang panahon para durugin
ang kaaway sa buong bayan.
208
4.
Ano ang mga tungkulin ng demokratikong
rebolusyong bayan sa larangan ng ekonomya?
Kukumpiskahin at isasabansa ang mga pag-aari ng mga
imperyalista, malaking burgesyang kumprador, malaking
burukratang kapitalista at mga taksil. Kukumpiskahin
ang lahat ng negosyong may katangiang monopolyo.
Pangangasiwaan ng estado ang lahat ng mga kumpanyang
isasabansa at mga pinagkukunan ng hilaw na materyales
at enerhiya.
Magkakaroon ng katangiang sosyalista ang sektor
pang-estado ng ekonomya at magiging namumunong salik
sa pambansang ekonomya. Ipatutupad ang mga ito para
sa pakinabang ng masang anakpawis.
Kukumpiskahin at isasabansa ang lupa ng mga
panginoong maylupa at ipamamahagi nang libre sa
mga magsasakang wala o kulang ang lupa. Ipatutupad
ang prinsipyo ng pantay-pantay na pag-aari ng lupa.
Uumpisahan ang mga empresang kooperatiba sa mga
may-aring nagbubungkal at iba pang maliliit na prodyuser
bilang unang hakbang tungo sa sosyalismo.
Papayagan ang pambansang burgesya na pairalin
ang kapitalistang produksyon pero hindi ito dapat
makapangibabaw o makahadlang sa kabuhayan ng
sambayanang Pilipino.
Sa makatwirang haba ng panahon, papayagan ang
pagnenegosyo, pag-aari ng sobrang lupain at pag-arkila
ng mayamang magsasaka sa paggawa ng iba. Bibigyan ng
pagkakataong makapaghanapbuhay ang mga panginoong
maylupa na walang krimen sa bayan, bagamat hindi sila
ilalagay sa anumang pusisyong magpasya o umimpluwensya
sa mga desisyon.
209
Ipatutupad ang prinsipyo ng pag-asa sa sarili sa
mga usapin sa ekonomya habang itinatayo ang mga base
at sonang gerilya sa kanayunan. Lalahok sa produksyon
ang rebolusyonaryong mga pwersa at iiwasang lubos na
umasa sa pondong mapapalitaw mula sa kontribusyon,
kumpiskasyon o bonong pandigma. Istriktong ipatutupad
ang estilo ng simpleng pamumuhay at masikhay na
paggawa.
Bago ang pambansang tagumpay, ang mga namu-
munong organo ng Partido at ang gubyerno ng base ay
gagawa ng angkop na mga patakarang pang-ekonomya
para sa mga base at kalapit na mga sonang gerilya batay sa
kongkretong sitwasyon. Titiyakin nila na bago magsagawa
ng repormang pang-ekonomya sa isang lugar, may sapat
nang mga kadre at rebolusyonaryong organisasyon na
titiyak na magkakaroon ng tamang pagsasaayos ng interes
ng mamamayan.
210
5.
Ano ang mga katangian ng kulturang ipalalaganap
ng demokratikong rebolusyong bayan?
Walang magagawang kahit anong pagsulong ang rebo-
lusyong Pilipino kung hindi magkakaroon ng pangka-
lahatang pagkamulat ang malawak na masa ng mamamayan.
Ang konsepto ng demokrasyang bayan o bagong tipo ng
pambansang demokrasya, ang dapat maging buod ng
pangkulturang aktibidad ng rebolusyonaryong kilusang
masa. Dapat pangibabawin ang pambansa, syentipiko at
pangmasang kultura at wakasan ang imperyalista, pyudal
at antipopular na kulturang umiiral ngayon.
Ang sistema sa edukasyon, mula pinakamababa
hanggang pinakamataas na antas, ay magiging demokratiko.
Ipatutupad ang libreng edukasyon para sa mamamayan sa
lahat ng antas.
ANG KONSEPTO NG
DEMOKRASYANG BAYAN ANG
DAPAT MAGING BUOD NG
PANGKULTURANG AKTIBIDAD
NG REBOLUSYONARYONG
KILUSANG MASA.
211
Dapat palaganapin ang isang rebolusyonaryong
kulturang pambansa para labanan ang imperyalistang
pang-aapi at maitaguyod ang dignidad at kasarinlan
ng bansang Pilipino. Dapat itakwil ng kulturang ito ang
dekadenteng kultura ng kolonyalismo, imperyalismo at
neo-kolonyalismo. May mga porma ng kulturang tradisyunal
at moderno na dapat kunin at lagyan ng nilalamang
magpapatingkad sa pambansa-demokratikong rebolusyon.
Dapat umugnay ang rebolusyonaryong kulturang ito sa
mga kulturang sosyalista at kultura ng bagong demokrasya
ng ibang bansa. Dapat ipaloob at iangkop sa pambansang
kundisyon ang anumang progresibo sa mga dayuhang
kultura. Kasabay nito, dapat irespeto ang kultura at mga
kaugalian ng mga pambansang minorya.
Mabubuhay lamang sa Pilipinas ang unibersal na
katotohanan ng Marxismo-Leninismo-Maoismo kung
isasanib ito sa lokal na kundisyon at magkakaroon ng
tiyak na pambansang porma. Dapat itaguyod ang paggamit
sa pambansang lenggwahe para mapabilis ang pagpa-
palaganap sa rebolusyonaryong kulturang pambansa.
Kailangang palaganapin ang kulturang tunay na
naglilingkod sa mamamayan laluna sa masang anakpawis.
Ito’y kulturang tunay na rebolusyonaryo’t demokratiko
dahil nagbibigay anyo sa magigiting na pakikibaka’t mga
mithiin ng masa.
Dapat palaganapin ang syentipikong kultura para
labanan ang reaksyunaryong ideyalismong inilalako ng
imperyalismo’t pyudalismo at pati ang mga pamahiing
umiiral pa. Pwedeng bumuo ng nagkakaisang prente ng
syentipikong kaisipan ng proletaryado at mga progresi-
bong aspeto ng materyalismong burges at mga syensyang
pangkalikasan. Pero ang dapat laging namumunong
ubod ng syentipikong kulturang ito ay ang teorya ng
Marxismo-Leninismo-Maoismo. Ang kulturang ito ang
212
dapat magsilbing gabay sa praktikal na kilusan ng
rebolusyonaryong masa at pati sa pagbabago ng ideolohiya
ng mga intelektwal.
Sa larangan ng aksyong pampulitika, pwede
tayong magkaroon ng anti-imperyalista at antipyudal na
nagkakaisang prente kasama ang ilang ideyalista at kahit
mga relihiyoso, pero hindi natin masasang-ayunan ang
kanilang ideyalismo o doktrina sa relihiyon.
Igagalang ang kalayaan ng mga mamamayan sa
paniniwala o di paniniwala sa mga relihiyon. Aktibong ipala-
laganap ang syentipikong pananaw at mga prinsipyo ng
Marxismo-Leninismo-Maoismo bilang makapangyarihang
sandata sa pagrerebolusyon at pagsulong ng lipunan. Hindi
hahayaang maging balakid ang mga pagtatalo sa relihiyon
sa pagsusulong ng rebolusyon.
6.
Ano ang mga tungkulin ng demokratikong
rebolusyong bayan sa larangan ng
relasyong panlabas?
Pagkatatag sa Demokratikong Republikang Bayan ng
Pilipinas, magbubukas ito’t magpapanatili ng relasyong
diplomatiko at kalakalan sa lahat ng bayang rumerespeto
sa soberanya at integridad ng teritoryo ng bansa. Titiyaking
para sa kapakinabangan ng isa’t isa ang pakikipagrelasyon
sa ibang bayan.
Susundin ang mga prinsipyo ng mapayapang
pakikipamuhayan:
a.
pagrespeto sa soberanya at integridad ng teritoryo
ng isa’t isa;
b.
 hindi pagsasalakayan;
k.
d.
213
hindi pakikialam sa panloob na mga usapin ng
bawat isa;
pagkakapantay at kapakinabangan ng isa’t isa;
e.
mapayapang pakikipamuhayan sa ibang bayan
anuman ang sistema ng lipunan.
Agad pawawalambisa ang lahat ng di pantay na
tratado at kasunduan sa imperyalismong US at iba pang
imperyalistang bayan.
Itataguyod ang pinakamatalik at pinakamasiglang
pakikipag-ugnayan sa mga partido, kilusan, institusyon
o gubyerno para sa katarungan, pambansang kalayaan,
kapayapaan at kaunlaran laban sa kolonyalismo,
imperyalismo at neokolonyalismo.
TALASALITAAN
215
Abu Sayyaf: teroristang grupong nagmula sa isang
tumiwalag na paksyon ng dating Moro National Liberation
Front (MNLF), na ang karamihan sa nagpasimuno ay sinanay
ng CIA sa Afghanistan noong 1984.
Acquisition and Cross-Servicing Agreement (ACSA):
masaklaw na kasunduang pinirmahan ng mga kagawaran
sa depensa ng US at Pilipinas sa panahon ng rehimeng
Ramos na nagbibigay-laya sa mga pwersang militar ng US
na pumasok at gumamit ng anumang pasilidad saanmang
dako sa bansa at kailanman nila naisin.
apropriyasyon (kaugnay ng sistemang pang-ekonomya):
akto ng pagkumpiska at pagsentralisa ng alinmang pang-
ekonomyang salik tulad ng kagamitan sa produksyon, ari-
arian o kita sa negosyo, pampublikong pondo, at iba pa.
awtonomya: karapatan ng isang bansa o grupo ng
mamamayan na pamahalaan ang sarili habang bahagi pa
rin ng isang sentral na gubyerno.
BIAF (Bangsamoro Islamic Armed Forces): hukbo ng Moro
Islamic Liberation Front (MILF).
bauxite: mineral na pinagkukunan ng aluminyo (aluminum).
CAFA: Committe on Anti-Filipino Activities (Komite sa Mga
Aktibidad na Anti-Pilipino); komite ng reaksyunaryong
Kongreso ng Pilipinas noong dekada 1950 na nagsisiyasat
sa mga aktibidad ng mga progresibo at militanteng
Pilipino. Itinuring nitong “anti-Pilipino” ang pagtataguyod
ng pambansang kalayaan at demokrasya; isang anti-
komunistang panunugis.
216
Clark Air Base: dating pinakamalaking panghimpapawid
na base militar ng US sa labas ng sarili nitong teritoryo,
na gumanap ng mahalagang papel sa agresyon ng
imperyalismong US sa Timogsilangang Asya. Sumaklaw ito
sa bahagi ng Pampanga, Tarlac at Zambales. Nilisan ito ng
mga Amerikano noong 1991.
Colorum: kilusang magsasaka sa huling bahagi ng
kolonyalismong Espanyol at simula ng kolonyalismong
US, na may katangiang antipyudal at relihiyoso; nagsimula
sa mga labi ng pag-aalsang pinamunuan ni Apolinario de
la Cruz (Hermano Pule).
demokrasya: pangingibabaw ng kagustuhan at interes
ng mayorya sa minorya; porma ng estado na kumikilala
sa prinsipyong ito.
demokrasya sa ekonomya: kalagayan sa ekonomya
kung saan may layang magpaunlad sa hanapbuhay at
makinabang ang nakararami.
demokrasyang bayan: demokrasyang pinaghaharian
ng sambayanan sa pamumuno ng uring manggagawa sa
pamamagitan ng partido nito (kaiba sa demokrasyang
burges na pinaghaharian ng burgesya at mga pulitikong
kinatawan nito).
demokratiko: para sa nakararami; laban sa pasismo at
pyudalismo, nagtataguyod sa mga karapatan at interes
ng sambayanan.
demokratikong republika: anyo ng gubyerno na ang
mga upisyal ay tunay na kumakatawan sa mamamayan.
deregulasyon: patakaran ng pag-aalis ng mga restriksyon
217
o proteksyon ng gubyerno sa anumang industriya
upang hayaan ang “malayang kumpetisyon” at malayang
pagkakamal ng supertubo ng mga kapitalista; halimbawa,
ang deregulasyon sa industriya ng langis noong 1992 na
ipinatupad ng rehimeng Ramos sa dikta ng IMF.
eksport: produkto o kalakal na ibinibenta sa ibang bayan;
pagbenta ng mga produkto o kalakal sa ibang bayan.
enerhiya: lakas na nagpapagalaw o nagpapatakbo sa mga
bagay; kadalasang tumutukoy sa lakas na nagpapatakbo
sa mga makina; halimbawa, elektrisidad at langis na
panggatong.
GATT (General Agreement on Tariffs and Trade):
kasunduan ng mga bayan sa daigdig na may kinalaman
sa kalakalan at pagbubuwis. Ginagamit ito ng mga
imperyalistang bayan para matiyak ang pagpasok ng
kanilang mga produkto at kapital sa mga bansa ng
buong daigdig, at para ibayong makontrol ang kalakalang
pandaigdig.
hedge funds: pondong isinusugal ng mga oligarko
sa mga collateralized debt obligations (cdo) o mga
nirepakeng di mabayarang utang. Ito ang mga “malaki
ang risgo, malaki ang tubo” (“high risk, high profit”)
na tipo ng pamumuhunan na ang ultimong layunin ay
superganansya para sa mga monopolyo kapitalista.
hilaw na materyales: mga sangkap na pinuproseso
para maging yaring produkto; halimbawa, ang dahon ng
tabako ay hilaw na materyal sa paggawa ng sigarilyo,
ang bakal ay hilaw na materyal sa paggawa ng makina.
homisted: piraso ng lupaing publiko na iginawad ng gubyerno
sa magsasaka matapos niyang bungkalin at pagyamanin.
218
IMF (International Monetary Fund): isang internasyunal
na ahensya sa pinansya na itinayo ng kapitalistang
mga bayan sa pangunguna ng US noong matapos ang
Ikalawang Digmaang Pandaigdig. Nagpapautang ito sa
mga bayang may problema sa utang panlabas. Ginagamit
ito ng imperyalismong US para magdikta at mangontrol
sa ekonomya ng iba.
impeachment: paglilitis sa mataas na upisyal ng
gubyerno sa pamamagitan ng Kongreso dahil sa pag-
abuso sa kapangyarihan, katiwalian at iba pang malalang
paglabag sa saligang batas.
import: mga kalakal na binibili mula sa ibang bayan;
mga produktong ipinapasok o inaangkat; pagbili ng mga
produkto mula sa ibang bayan.
Indotsina: subrehiyon ng Timogsilangang Asya; binubuo
ng Kampuchea, Laos at Byetnam.
industriya: (bilang paraan ng produksyon) malakihan
at modernong produksyon na gumagamit ng makinarya
para maramihang lumikha ng mga produkto; (bilang
partikular na bahagi ng ekonomya) paglikha, pagproseso
at pagbebenta ng isang uri ng produkto, halimbawa,
industriya ng langis, industriya ng asukal.
industriyalisasyon: pagpaparami at pagpapaunlad ng
mga industriya sa isang ekonomya o industriya bilang
pangunahing salik ng ekonomya.
JUSMAG (Joint US Military Advisory Group): ahensyang
militar ng US para kontrolin at diktahan ang pagbabalak,
pagsasanay, paniktik, mga kagamitan at ang kabuuan ng
reaksyunaryong AFP.
219
kabesa de barangay (o cabeza de barangay): katutubong
pinuno ng barangay sa ilalim ng kolonyal na pamahalaang
Espanyol at kadalasa’y dating datu; kubrador ng buwis at
tagakalap ng tao para sa pwersahang paggawa.
kalakalang panlabas: pakikipagpalitan ng produkto
o kalakal sa ibang bansa; pakikipagkalakalan sa mga
dayuhan; eksport at import.
kalakalang panloob: palitan ng produkto sa loob ng
isang bayan; halimbawa, bentahan ng mga produkto sa
loob ng isang probinsya o sa pagitan ng Luzon, Visayas
at Mindanao.
kapangyarihang pampulitika: poder o kontrol ng estado
sa paggawa at pagpapatupad ng mga batas.
kapitalismo: sistema ng ekonomya at lipunan na
nakabatay sa modernong industriya at pinaghaharian
ng uring kapitalista. Pangunahing katangian nito ang
pagsasamantala at pang-aapi ng mga kapitalista sa
mga manggagawa. Kontrolado ng mga kapitalista ang
kapital (makinarya, hilaw na materyales, perang kapital)
na ginagamit para bilhin ang lakas-paggawa ng mga
manggagawa, maramihang likhain ang mga produktong
ibinebenta, at kumita ng tubo.
kapitalista: (bilang pangngalan) isang taong may kapital na
pinalalago sa produksyon; (bilang pang-uri) tumutukoy sa
kapitalismo o nagdadala ng mga katangian ng kapitalismo.
kagamitan sa produksyon: mga materyal na kailangan
sa paglikha ng mga produktong ginagamit sa lipunan;
halimbawa sa industriya - hilaw na materyales, makinarya,
gusali at lupang tinitirikan ng pabrika; sa agrikultura - lupa,
araro’t suyod, kalabaw, makinang pansaka at patubig. Ang
220
mga kasangkapan sa produksyon ay ang mga instrumento
at pamamaraan sa paggawa na ginagawa at patuloy
na pinauunlad at nirerebolusyonisa ng mga pwersa sa
paggawa: bato, sibat, pana, palakol, araro, makina.
kontra-insurhensya: organisado at armadong panu-
nupil ng estado laban sa mamamayang nag-aalsa o
nagrerebolusyon; ginagawa ito nang hindi sinusunod ang
internasyunal at makataong mga batas sa digmaan.
krisis: matinding problemang nagsasapanganib na mag-
bagsak nang ganap sa nagtataglay nito; halimbawa, ang
krisis sa labis na produksyon ng kapitalismo ay nagbubunga
ng mga salik na mismong magpapabagsak sa kapitalismo.
kurikulum: mga paksang nilalaman ng isang kurso ng
pag-aaral.
lakas-paggawa: kakayahan ng mga manggagawa na
magtrabaho, binibili ng kapitalista bilang kalakal.
liberalisasyon: patakaran na nakabatay sa teorya ng
malayang kumpetisyon at minimal na regulasyon ng
gubyernong nag-aalis ng mga hadlang sa malayang
pagpasok ng labis na produkto at pamumuhunan ng mga
dambuhalang imperyalistang korporasyon, deregulasyon at
denasyunalisyasyon ng mga empresang pag-aari ng estado.
Mamasapano: Isang operasyong militar (Oplan Wolverine/
Exodus) ang inilunsad para patayin sina Marwan at Usman,
ang itinuturing na nangungunang mga terorista sa listahan
ng US Armed Forces. Ang operasyon ay tuwirang ipinatupad
at idinirihe ng US Armed Forces, inilihim ni Presidente BS
Aquino III at isinakripisyo ang 44 na tauhan ng PNP-Special
Action Force (SAF). Nagbuwis din ng buhay ang 18 MILF/
BIFF at 7 sibilyan. Naganap ang pangyayari noong Enero
221
25, 2015 sa barangay Tukalipao, bayan ng Mamasapano,
Maguindanao.
MLSA (Mutual Logistics Support Agreement ng 2002):
kasunduang militar ng US at rehimeng Macapagal-Arroyo
na nagpapahintulot sa US na gamitin ang lahat ng daungan
at mga pasilidad militar sa buong bansa, para sa lahat
ng uri ng hayag at lihim na mga aktibidad gaya ng mga
pagsasanay at ehersisyong militar, mga operasyon at
deployment ng tropa.
MILF (Moro Islamic Liberation Front): rebolusyonaryong
organisasyon sa pakikibaka ng mamamayang Moro na naitayo
matapos makipagkasundo ang MNLF sa rehimeng Ramos.
Pumaloob rin sa pakikipag-usap para sa kapayapaan sa
panahon ng rehimeng BS Aquino III at pumayag sa kasunduan
para sa kaayusang pang-ekonomya at pampulitika hanggang
sa demobilisasyon ng kanilang armadong pwersa.
“mapagpalang asimilasyon” (benevolent assimilation):
patakarang ipinatupad ng kolonyalistang US sa marahas na
pagsakop sa Pilipinas noong 1898; tinawag itong “mapagpala”
para linlangin ang mga Pilipino at ang mamamayang
Amerikano.
Marxismo-Leninismo-Maoismo: sistema ng mga ideya
at prinsipyo na naglilinaw sa mga batas ng pag-unlad
ng lipunan at mga tungkulin sa pagpapalaya ng uring
manggagawa at sangkatauhan mula sa pagsasamantala’t
pang-aapi; mula sa pag-aaral sa kasaysayan ng lipunan at
paglahok sa rebolusyon, binuo ito ni Marx (sa tulong ni
Engels) at pinaunlad ng sumunod na mga dakilang lider
tulad nina Lenin, Stalin at Mao; proletaryong ideolohiya.
merkantilismo: yugto ng pag-unlad ng sistemang
panlipunan mula lipunang pyudal tungong lipunang
222
kapitalista (1500-1800). Kinatangian ito ng pangongolonya
ng mga bayan sa Europa upang makapandambong at
makapag-akumula ng ginto at pilak mula sa mga kolonya
na naging sukatan ng kanilang yaman at kapangyarihan.
militarisasyon: ibayong pagpapatampok sa papel ng
reaksyunaryong armadong pwersa para supilin ang
mamamayan at ipagtanggol ang estado.
Mga palatandaan nito ang pagsuspinde sa writ of habeas
corpus, batas militar, mga patakarang Low Intensity
Conflict (LIC), total war, “gera laban sa terorismo” at ang
pagpupwesto ng mga upisyal militar sa burukrasya.
monopolyo: ganap o mapagpasyang kontrol ng isa o iilang
tao sa yaman at kapangyarihan; halimbawa, monopolyo
sa lupa ng mga panginoong maylupa.
mortgage meltdown: sunud-sunod at/o sabay-sabay na
pagbagsak ng mga nirepakeng di mabayarang utang sa
pabahay na sumambulat sa US noong 2008.
nasyunalisasyon sa lupa: pagsasabansa (paglalagay sa
kontrol ng estado) ng mga lupaing kinumpiska sa mga
panginoong maylupa, malaking burgesyang kumprador
at dayuhang monopolyong kapitalista para libreng
ipamahagi sa mga magsasakang wala o kulang ang lupa
sa pagtatagumpay ng DRB.
nuclear warheads: malalakas na armas-nukleyar na
karga ng misayl na kontrolado at nasa pag-iingat ng
ilang makapangyarihang bayan. May kapabilidad ang mga
armas na ito sa malawakang pagpuksa. Nangunguna sa
mga nagmamantini nito ang imperyalismong US at Rusya.
pagsasamantala: paggamit sa paggawa ng iba nang
223
walang bayad o kapalit; pag-angkin na walang bayad sa
bunga ng paggawa ng iba.
pananim na komersyal: pananim na pangunahing pambenta
at hindi tuwirang pangkonsumo ng mga magsasaka,
halimbawa, tubo, niyog, tabako, abaka.
pang-aapi: panunupil, panggigipit at pang-aabuso sa mga
karapatan ng iba para mapagsamantalahan at sapilitang
mapasunod sila.
pasismo: porma ng paghahari na nakasalig sa lantarang
marahas na pagsupil sa mamamayan para ipagtanggol
ang kapangyarihan at interes ng iilang nagsasamantala
at nang-aapi; ideolohiya o mga ideyang nagtataguyod ng
ganitong tipo ng paghahari.
plebisito: pagboto ng mamamayan para pagpasyahan ang
isa o higit pang mahalagang usapin.
pribatisasyon: patakaran ng pagsasapribado ng mga
korporasyon at institusyong pag-aari at kontrolado ng
gubyerno.
Pulahanes: kilusang magsasaka na lumaganap sa Samar,
Leyte, Cebu at iba pang bahagi ng Visayas. Pagkatapos
talunin ng mga mananakop na Amerikano, paulit-ulit na
naglunsad ng mga pag-aalsa hanggang noong panahon ng
pananakop ng Japan. Karaniwang nakapulang damit o tali
sa ulo kapag lumalaban, at naniniwala sa anting-anting.
pulitika: larangan ng tunggalian para sa kapangyarihan at
kontrol sa estado.
RAM (Reform the AFP Movement): isang samahan ng mga
upisyal at kawal ng AFP na sumuporta sa tangkang kudeta
224
nina Enrile at Ramos noong Pebrero 1986 laban sa gubyernong
Marcos. Naglunsad ng ilang bigong kudeta laban sa rehimeng
Aquino. Tinatawag ngayong Rebolusyonaryong Alyansang
Makabansa.
reaksyunaryo: humahadlang sa tunay na pagbabago ng
lipunan; sumasalungat sa rebolusyon.
relasyon sa produksyon: relasyon ng mga uri, grupo at
tao kaugnay sa pag-aari ng mga kagamitan sa produksyon,
partisipasyon sa produksyon at paraan ng hatian sa
produkto ng lipunan.
reperendum: pormal na pagkonsulta ng gubyerno sa
mamamayan kaugnay ng mahalagang katanungan o
patakaran; nahahawig sa plebisito pero hindi kasimbigat
nito ang epekto.
republika: porma ng gubyernong pinamumunuan ng halal
na mga kinatawan ng mamamayan.
SEATO (Southeast Asia Treaty Organization): dating isang
antikomunistang alyansa ng militar na pinamunuan ng US,
France at Great Britain. Itinatag sa Maynila noong 1954; at
binuo ng Pilipinas, Pakistan, Australia, New Zealand, Thailand
at Malaysia.
sistema ng produksyon: sistema ng ekonomya; paraan
ng paglikha, palitan at distribusyon ng materyal na mga
pangangailangan ng lipunan. Nakabatay ito sa katangian
ng mga kagamitan sa produksyon, antas ng kakayahan
ng mga nagtatrabaho at sa mga relasyon sa produksyon.
sistema ng lipunan: kaayusan ng pamumuhay at ugnayan
ng mga tao na nakabatay sa katangian ng ekonomya,
pulitika at kultura.
225
soberanya: kapangyarihan ng isang bansa na magsarili
at magdesisyon nang malaya sa kontrol at panghihimasok
ng iba.
Subic Naval Base: dating malaki at mahalagang baseng
nabal ng US at punong himpilan ng Seventh Fleet ng U.S.
Navy sa Olongapo, Zambales; ginamit bilang malaking
daungan, kumpunihan at gasolinahan ng malalaking
barkong pandigma ng US.
suwail na estado (rogue state): bansag ng imperyalismong
US sa mga bayang naggigiit ng pakikibakang anti-
imperyalista at pambansang paglaya, hal. North Korea,
Cuba, Afghanistan, Iraq, Iran, Syria.
syensya: agham; sistema ng kaalaman na nakabatay sa
sistematikong pagsisiyasat at pagsusuri sa mga bagay at
pangyayari.
taripa: buwis na ipinapataw ng gubyerno sa mga import at
sa ilang eksport.
teknolohiya: sistema ng kaalaman, kasanayan at paraan sa
produksyon; aplikasyon ng syensya.
terorismo: sistematikong karahasan at pang-aatake ng
isang maliit at elitistang grupo para sa sariling interes,
hindi umaasa sa pagpapalawak o suporta ng kilusang
masa at gumagamit ng dahas para sa kanilang makitid
na pampulitikang layunin, halimbawa ang ginagawang
pangingidnap ng Abu Sayyaf.
terorismo ng estado: sistematikong karahasan at pang-
aatake ng estado laban sa mamamayan upang itaguyod
at ipagtanggol ang interes ng naghaharing uri, halimbawa
226
ang gera ng US sa Iraq (2003) na inilunsad upang panatilihin
ang kontrol ng imperyalismong US sa langis.
uranyum: mineral na pinanggagalingan ng enerhiyang
atomiko at sangkap sa paggawa ng bombang nukleyar.
USAFFE (United States Armed Forces in the Far East):
armadong pwersa ng imperyalismong US sa Silangang Asya
noong Ikalawang Digmaang Pandaigdig.
VAT (value added tax): isang di tuwirang paraan ng
pagbubuwis sa mamamayan sa pamamagitan ng pagpatong
ng 10 porsyento sa presyo ng mga bilihin at serbisyo.
World Bank: pandaigdigang bangko na kontrolado ng
imperyalismong US; nagpapautang sa iba’t ibang bayan para
sa mga proyektong tulad ng paggawa ng mga daungan,
paliparan at kalsada, kaugnay ng pagpapahusay ng kalagayan
sa pamumuhunan ng mga imperyalista at pagpapasigla ng
kolonyal na kalakalan; mahigpit na katuwang ng IMF.
writ of habeas corpus: pormal, nakasulat na utos ng
hukuman na iharap dito ang isang detenido (isang taong
hinuli at ibinimbin); garantiya ito laban sa detensyon na
walang sapat at ligal na dahilan.
